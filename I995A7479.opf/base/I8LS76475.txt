༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W8LS76472 ImageGroup: 18LS76475
LCCN: n/a ISBN: n/a
Title:
དབུ་མ་བཞི་བརྒྱ་པའི་བགྲོ་གླེང་ཆེན་མོའི་རྩོམ་ཤོག་ཕྱོགས་བསྒྲིགས།
dbumabzhibrgyapa'i bgro glengchenmo'i rtsom shog phyogs bsgrigs/
Author:
་བཟང་བསམ་གཏན།
blobzangbsamgtan/
Descriptor: In/a
OriginalPublication: n/a;n/a
Place: [s.l.]
Publisher: [s.n.]
Date: [n.d.]
Volume: 1
TotalVolumes: 1
TBRCPages: 2
IntroductoryPages: In/a
TextPages: In/a
ScanningInformation: ScannedatTibetan BuddhistResource Center, 1430 MassachusettsAve, 5th Floor
Cambridge, MA02138.

༄༅།།དབུ་མ་བཞི་བརྒྱ་པའི་བགྲོ་གླེང་ཆེན་མོའི་རྩོམ་
ཤོག་ཕྱོགས་བསྒྲིགས་བཞུགས་སོ།།

དཀར་ཆག
ཆེད་བརྗོད། བློ་གསལ་གླིང་མཁན་རིན་པོ་ཆེ་བློ་བཟང་བསམ་གཏན་མཆོག III
བཞི་བརྒྱ་པའི་རབ་བྱེད་དང་པོའི་རྩོམ་ཤོག། 001
ལྷ་རམས་གཉིས་པ། ཏྲེ་ཧོར། ཚེ་རིང་དོན་འགྲུབ།
བཞི་བརྒྱ་པའི་རབ་བྱེདགཉིས་པའི་རྩོམ་ཤོག། 008
ལྷ་རམས་གཉིས་པ། གཙང་པ་བསྟན་པ་དར་རྒྱས།
བཞི་བརྒྱ་པའི་རབ་བྱེད་གསུམ་པའི་རྩོམ་ཤོག། 020
ལྷ་རམས་གཉིས་པ། ཏྲེ་ཧོར།དཔལ་ལྡན།
དབུ་མ་བཞི་བརྒྱ་པའི་ལེའུ་བཞི་པའི་རྩོམ་ཤོག 025
ལྷ་རམས་གཉིས་པ། ཏྲེ་ཧོར། ངག་དབང་མཁྱེན་རབ།
བཞི་བརྒྱ་པའི་རབ་བྱེད་ལྔ་པའི་བགྲོ་གླེང་གི་རྩོམ་ཤོག 036
ལྷ་རམས་གཉིས་པ། གུ་གེ་ལུང་རྟོགས་ཤེས་རབ།
བཞི་བརྒྱ་པའི་རབ་བྱེད་དྲུག་པའི་རྩོམ་ཤོག། 056
ལྷ་རམས་གཉིས་པ།ཀོང་པོ་བསོད་ནམས་བསྟན་འཛིན།
བཞི་བརྒྱ་པའི་རབ་བྱེད་བདུན་པའིརྩོམ་ཤོག། 077
ལྷ་རམས་གཉིས་པ། ཏྲེ་ཧོར་དཔལྡན་ཚུལ་ཁྲིམས།
བཞི་བརྒྱ་པའི་རབ་བྱེད་བརྒྱད་པ་བཤད་པའི་རྩོམ་ཤོག་085
ལྷ་རམས་གཉིས་པ། གཙང་པ་ཚུལ་ཁྲིམས།
V

བཞི་བརྒྱ་པའི་རབ་བྱེད་དགུ་པའི་རྩོམ་ཤོག། 103
ལྷ་རམས་གཉིས་པ། ཏྲེ་ཧོར་ཚེ་རིང་བསམ་འགྲུབ།
བཞི་བརྒྱ་པའི་རབ་བྱེད་བཅུ་པའི་རྩོམ་ཤོག།། 117
ལྷ་རམས་གཉིས་པ། གོ་བོ་བློ་བཟང་རྒྱ་མཚོ།
བཞི་བརྒྱ་པའི་རབ་བྱེད་བཅུ་གཅིག་བའི་རྩོམ་ཤོག། 124
ལྷ་རམས་གཉིས་པ། མི་ཉག་མཇམ་དབྱངས་རྒྱལ་མཚན།
བཞི་བརྒྱ་པའི་རབ་བྱེད་བཅུ་གཉིས་བའི་རྩོམ་ཤོག། 135
ལྷ་རམས་གཉིས་པ། ཏྲེ་ཧོར།དགེ་ལེགས་རྒྱལ་མཚན།
བཞི་བརྒྱ་པའི་རབ་བྱེད་བཅུ་གསུམ་པའི་རྩོམ་ཤོག། 153
ལྷ་རམས་གཉིས་པ། དཔེ་ཐུབ་དཀོན་མཆོག་ཆོས་བཟང།
བཞི་བརྒྱ་པའི་རབ་བྱེད་བཅུ་བཞི་པའི་རྩོམ་ཤོག། 163
ལྷ་རམས་གཉིས་པ། ཀོང་པོ་ཡེ་ཤེས་ཚུལ་ཁྲིམས།
བཞི་བརྒྱ་པའི་རབ་བྱེད་བཅོ་ལྔ་པའི་རྩོམ་ཤོག། 171
ལྷ་རམས་གཉིས་པ། ཏྲེ་ཧོར།ཀུན་བཟང་ཚུལ་ཁྲིམས།
བཞི་བརྒྱ་པའི་རབ་བྱེད་བཅུ་དྲུག་པའི་རྩོམ་ཤོག། 186
ལྷ་རམས་གཉིས་པ། མི་ཉག་གཡུ་རྒྱལ།
VI

དབུ་མ་བཞི་བརྒྱ་པའི་ལེའུ་དང་པོའི་རྩོམ་ཤོག
ཏྲེ་ཧོར།ཚེ་རིང་དོན་འགྲུབ།
རྟེན་འབྱུང་རིགས་པའི་གནས་རྣམས་གཟིགས་པ་ལས།།
བདུད་བཞི་འཇིགས་པ་མ་ལུས་དྲུངས་ཕྱུང་སྟེ།།
ཉིད་ཀྱིས་གཟིགས་གང་འགྲོ་ལ་འདོམས་མཛད་པའི།།
སྟོན་མཆོག་ལྷ་ཡི་ལྷ་ལ་ཕྱག་འཚལ་ལོ།།
བརྒྱ་ཕྲག་ལུང་གིས་བསྔགས་པ་ཀླུ་སྒྲུབ་དང༌།།
དེ་ཡི་ཐུགས་སྲས་རྒྱལ་སྲས་འཕགས་པ་ལྷ།།
ཟླ་བའི་ཞབས་དང་དཔལ་ལྡན་ཞི་བ་ལྷ།།
ཟབ་མོ་ལྟ་བའི་བརྒྱུད་པ་རྣམས་ལ་འདུད།
སྟོང་ཉིད་སྙིང་རྗེ་ལམ་བཟང་སྟོན་པའི་ཚུལ།།
སྔོན་བྱོན་མཁས་ཀུན་འགྲན་པར་མི་བཟོད་ཅིང༌།།
ཆོས་དང་ཆོས་མེད་སྨྲ་བ་ཀུན་གྱིས་ཀྱང༌།།
གཙུག་ཏུ་བཀུར་བ་གངས་ཅན་མགོན་ལ་འདུད།།
དེ་ལ་བཞི་བརྒྱ་པའི་བགྲོ་གླེང་སྐབས་འདིར་རབ་བྱེད་དང་པོ་རྩོམ་ཤོག་འགོད་པ་
ལ་གསུམ་ལས། དང་པོ་སྤྱིའི་དོན་དང།རབ་བྱེད་དང་པོ་གཞུང་གིས་བསྟན་ཚུལ།དེ་ལ་
དོགས་པ་སློང་བའོ།།དང་པོ་ནི་དབུ་མ་བཞི་བརྒྱ་པ་ཞེས་པ་སློབ་དཔོན་འཕགས་པ་ལྷས་
མཛད་ལ༌།བསྟན་བཅོས་འདིའི་མཚན་ལ་བཞི་བརྒྱ་པ་དང་བརྒྱ་པ་ཞེས་མཚན་གཉིས་ལས།

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
སྔ་མ་ནི་བསྟན་བཅོས་འདིར་ཤོག་ལོ་ཀ་བཞི་བརྒྱ་ཡོད་པས་ཤོག་ལོ་ཀའི་གྲངས་ཀྱི་
ཆ་ནས་བཏགས་པ་དང་།བརྒྱ་པ་ཞེས་པ་ནི་བརྒྱས་མཚོན་པའི་ལོག་རྟོགས་གྲངས་ལས་
འདས་པ་སེལ་བར་བྱེད་པས་བྱེད་ལས་ཀྱི་ཆ་ནས་བཏགས་སོ།།
གཉིས་པ་གཞུང་དངོས་གཞི་ལ་རབ་བྱེད་དང་པོ་བཞིའི་མི་རྟག་སྡུག་བསྔལ་སྟོང་
བདག་མེད་བཞི་གཏན་ལ་ཕབ་པ་དང་།རབ་བྱེད་ལྔ་པས་བྱང་ཆུབ་སེམས་དཔའི་སྤྱོད་པ་
ལ་འཇུག་ཚུལ་བསྟན་པ་དང། དྲུག་པས་ཉོན་མོངས་སྐྱེས་ཚུལ་དང་། བདུན་པས་ཉོན་
མོངས་མངོནའགྱུར་སྐྱེས་བ་འགོག་ཚུལ་།
བརྒྱད་པས་གནས་ལུགས་མ་ཤེས་ན་ཚུལ་མིན་ཡིད་བྱེད་ཀྱིས་ཉོན་མོངས་དང་སྡུག་
བསྔལ་སྐྱེ་བས་གནས་ལུགས་ཤེས་པ་ལ་འབད་དགོས་པར་བསྟན།དེ་མན་ཆད་རབ་བྱེད་
བརྒྱད་ཀྱིས་གནས་ལུགས་གཏན་ལ་ཕབ་པའོ།།གཉིས་པ་སྐབས་སུ་བབ་པ་རབ་བྱེད་དང་
པོའི་གཞུང་གིས་བསྟན་ཚུལ་ནི་རྟག་འཛིན་ཀྱི་གཉེན་པོ་མི་རྟག་པ་བསྒོམ་དགོས་པ་དང་
དེ་ཡང་གཙོ་བོ་འཆི་བ་མི་རྟག་པའི་སྒོ་ནས་བསྟན་དེ། བཞི་བརྒྱ་པའི་རྣམ་བཤད་ལེགས་
བཤད་སྙིང་པོ་ལས།དེ་ཡང་རབ་བྱེད་དང་པོ་ཕུང་པོ་ལྔ་རྒྱུ་དང་རྐྱེན་ལ་རག་ལས་ནས་སྐྱེ་
བས་མི་རྟག་པ་ཡིན་ལ།དེ་ཡང་འཆི་བ་མི་རྟག་པ་སྒོམ་ཚུལ་རྒྱས་པར་བསྟན་པའི་སྒོ་ནས་
རྟག་འཛིན་ཕྱིན་ཅི་ལོག་སྤང་དགོས་པར་བསྟན་ལ་ཞེས་གསུངས་།དེ་ཡང་རབ་བྱེད་དང་
པོས་འཆི་བ་མེད་པའི་གོ་འཕངས་ཡོད་པ་དང༌།འཆི་བ་མེད་པའི་གོ་འཕངས་མ་ཐོབ་ན་
ཐམས་ཅད་ཀྱང་འཆི་བ་མི་རྟག་པ་དྲན་དགོས་ཚུལ་དེ་ལྟར་བསྟན་པས་དགོས་པ་ཚུལ་
གསུམ་དུ་གནད་བསྡུས་པ་ཡིན་ལ།
དང་པོ་འཆི་བ་མེད་པའི་གོ་འཕངས་ཡོད་ཚུལ་ནི།རྩ་བར།གང་ལ་འཇིག་རྟེན་
གསུམ་མངའ་བདག་ཞེས་སོགས་ཤོག་ལོ་ཀ་གཅིག་གིས་བསྟན་ཏེ། ཡོད་པ་རྣམ་བཞིན་
གཉིད་ལོག་ན་ཞེས་པས་འཆི་བ་མེད་པའི་སངས་རྒྱས་དང་དགྲ་བཅོམ་པ་བཞིན་དུ་གཉིད་
ལོག་ན་ཞེས་པའི་དོན་ཡིན་ནོ།། གང་གི་འཆི་བདག་བཅོམ་པ་ནི་བཞི་བརྒྱ་པའི་རྒྱ་ཆེར་
འགྲེལ་ལས།དེ་ལ་སངས་རྒྱས་བཅོམ་ལྡན་འདས་འཆི་བདག་གི་བདུད་ཕམ་པར་མཛད་པ་
ལ་འཆི་བདག་གི་བསྙེངས་པ་མི་མངའ་ཞིང་།དེས་བསྟན་པ་ལས་སྐྱེས་པ་འཇིག་རྟེན་ལས་
2

དབུ་མ་བཞི་བརྒྱ་པའི་ལེའུ་དང་པོའི་རྩོམ་ཤོག
འདས་པའི་ལམ་གྱི་འོད་ཀྱིས་སེམས་ཀྱི་རྒྱུད་སྦྱང་བར་བྱས་ཤིང༌། ངེས་པར་འབྱུང་བའི་རྒ་
ཤི་ཡོངས་སུ་ཟད་པ་རྣམས་ལ་ཡང་འཆི་བདག་གི་འཇིག་པ་མེད་མོད་ཀྱི་ཞེས་དང༌། རྒྱུད་
བླ་མ་ལས་། འཕགས་པ་ན་དང་རྒ་བ་དང་།། འཆི་བའི་སྡུག་བསྔལ་རྩ་ནས་སྤངས།། ཞེས་
གསུངས་པ་ལྟར་སངས་རྒྱས་དང་དགྲ་བཅོམ་པ་ས་ཐོབ་པས་སེམས་དཔའ་རྣམས་ནི་
སྐབས་འདིར་བཤད་པས་འཆི་བ་ལས་ཐར་བ་ཡིན་ནོ།།གཉིས་པ་འཆི་མེད་ཀྱི་གོ་འཕངས་
མ་ཐོབ་ན་ངེར་པར་འཆི་བའི་འཆི་བ་རྗེས་སུ་དྲན་དགོས་ལ། དེའི་ཚུལ་ལ་རག་པ་དང་ཕྲ་
བའི་མི་རྟག་པ་བསམ་པ་སོགས་བསྟན་ལ། དང་པོ་རག་པའི་མི་རྟག་པའི་སྒོ་ནས་བསམ་
ཚུལ་ནི། ལས་ཉོན་ཀྱིས་གཞན་དབང་དུ་གྱུར་བའི་སྐྱེ་བོ་རྣམས་ནི་ངེས་པར་འཆི་བ་ཡིན་ཏེ།
སྐྱེ་བ་ཉིད་འཆི་བའི་རྒྱུ་ཡིན་པས་གསོན་པོ་རྣམས་འཆི་བཞིན་པ་དང་མཚུངས་པ་ཡིན་ཏེ།
དཔེར་ན་གསོད་བྱའི་ཕྱུགས་ཞིག་གསོད་ར་ཁྲིད་བཞིན་པ་དང་མཚུངས་པའི་ཕྱིར། ཡང་
གསོན་པའི་དུས་ཡུན་རིང་བའི་ད་དུང་འཆི་བ་དྲན་མི་དགོས་སོ་ཞེས་མི་བྱ་སྟེ།འདས་པའི་
དུས་ཐུང་ངུ་ལྟ་བུ་སྣང་བཞིན་མ་འོངས་པ་གསོན་དུ་ཡང་ཐུང་ངུ་ཡིན་ནོ་ཞེས་སོགས་ཀྱི་སྒོ
ནས་འཆི་བར་དྲན་ཚུལ་ནི།རྩ་བར།འཆི་བར་བྱ་ཕྱིར་སྐྱེ་འགྱུར་ཞིང་ཞེས་སོགས་ཤོག་ལོ་ཀ་
གཉིས་ཀྱིས་བསྟན་ནོ།།
ཡང་འཆི་བ་ནི་སེམས་ཅན་ཀུན་ལ་སྤྱི་མཐུན་དུ་གྲུབ་པའི་དེ་ལ་འཇིག་མི་དགོས་སོ་
སྙམ་ན། དེ་ཡང་མི་རིགས་དེ་སེམས་ཅན་གཅིག་འཆི་བ་ལ་སྡུག་བསྔལ་ཡོད་པ་བཞིན་
སེམས་ཅན་མང་པོ་འཆི་བ་ཡང་སྡུག་བསྔལ་བར་མཚུངས་པས་རང་འཆི་བ་སྡུག་བསྔལ་
མེད་པར་མི་འགྱུར་བས་དེ་ལ་མི་འཇིག་པ་མི་རིགས་པ་དང་།ཡང་འཆི་བའི་རྒྱུ་ནི་ན་བ་
དང་རྒ་བ་སོགས་ཡིན་ལ་དེ་དག་གསོ་དཔྱད་དང་བཅུད་ལེན་ཀྱིས་བཅོས་སུ་ནུས་པས་འཆི་
བ་ལ་མི་འཇིགས་སྙམ་དུ་མི་བཟུང་དེ། དེ་དག་གིས་ནི་རེ་ཞིག་མི་འཆི་བའི་རྐྱེན་དུ་འགྲོ་བ་
ཡོད་ཀྱང་གཏན་མི་འཆི་བར་བྱེད་མི་ནུས་པས་འཆི་བ་དྲན་དགོས་སོ་ཞེས་བསྟན་པ་ནི། རྩ་
བ་ལས།གཞན་དག་ལ་ཡང་སྤྱི་མཐུན་ཕྱིར་ཞེས་སོགས་ཤོག་ལོ་ཀ་གཉིས་ཀྱིས་བསྟན་ལ།
ཡང་གསོད་ར་ཕྱུགས་རྣམས་གསོད་སྐབས་བསད་བྱའི་ཕྱུགས་རྣམས་ཕན་ཚུན་གསོད་པ་
མཐོང་བ་ལྟར་ང་ཚོས་ཡང་ཉེ་འཁོར་དུ་སེམས་ཅན་
3

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མང་པོ་འཆི་བ་མངོན་སུམ་དུ་མཐོང་ཞིང་རང་ཡང་དེ་བཞིན་ཡིན་པས་འཆི་བ་དྲན་དགོས་
པ་དང༌།འཆི་བའི་དུས་ལ་ངེས་པ་མེད་པས་ནམ་འཆི་ཆ་མེད་པས་འཆི་བ་དྲན་དགོས་པ་
ནི།རྩ་བར།བསད་པ་བྱ་བའི་ཕྱུགས་རྣམས་ལྟར།།ཞེས་སོགས་ཤོག་ལོ་ཀ་གཉིས་ཀྱིས་བསྟན།
ཡང་འཆི་བ་ལ་འཇིགས་པ་ནི་སྡར་མས་སྤྱོད་པ་ཡིན་ཀྱི་དཔའ་བོ་ནམ་འཆི་བ་ལ་
མི་འཇིགས་སྙམ་ན། དེ་ནི་འཇིགས་དགོས་པར་འཇིགས་མ་ཤེས་པ་བླུན་པོའི་སྤྱོད་པ་ཡིན་
པས་རྒྱུ་མཚན་ལྟར་སྣང་ཡིན་ཞིང་། གཞན་ཡང་རང་ཉིད་བདེ་བའི་དོན་དུ་གཞན་གསོད་
པ་སོགས་གཞན་ལ་གནོད་པས་ལས་བྱ་མི་རུང་ཏེ།དེ་ནི་གནས་སྐབས་བདེ་བའི་ཕྱིར་རང་
སྲོག་གཏའ་མར་བཞག་པ་དང་མཚུངས་པས་བླུན་པོ་སྤྱོད་པར་བསྟན་པ་ནི། རྩ་བར།མ་
འོངས་པ་ཡིན་དོན་ལྟ་ཞིང་།།ཞེས་སོགས་ཤོག་ལོ་ཀ་གཉིས་ཀྱིས་བསྟན།དེ་ནས་ཤོག་ལོ་ཀ་
གཉིས་ཀྱིས་མི་རྟག་པ་ཕྲ་མོའི་སྒོ་ནས་འཆི་བ་དྲན་ཚུལ་དང་།དེ་ནས་ཤོག་ལོ་ཀ་བཅུ་
གསུམ་གྱིས་རང་ཉིད་འཆི་བ་ལ་འཇིགས་མི་ཤེས་པར་བུ་དང་གཉེན་སོགས་འཆི་བ་དང་།
ཡང་ན་དེ་དག་དང་བྲལ་བའི་སྡུག་བསྔལ་བ་ཡང་མི་རིག་པའི་ཚུལ་རྣམས་བསྟན་ནོ།།
གཉིས་པ་འཆི་བ་མི་རྟག་པ་སྒོམ་པ་ནི་བློ་དམན་པ་ལ་འཆི་ནས་ངན་འགྲོར་འགྲོ་
བ་ལ་འཇིགས་ནས་བདེ་འགྲོར་སྐྱེ་བའི་ཕྱིར་ཆོས་ལ་བརྩོན་པ་དང༌།བློ་འབྲིང་རྣམས་འཆི་
ནས་འཁོར་བར་འཁྱམས་ནས་སྡུག་བསྔལ་གྱིས་འཇིགས་ནས་ཐར་པ་ལ་བརྩོན་པ་དང་།བློ་
མཆོག་རྣམས་ནི་བདག་གཞན་ཀུན་འཆི་ནས་སྡུག་བསྔལ་སྣ་ཚོགས་ཀྱིས་འཇིགས་ནས་བླ་
ན་མེད་པའི་བྱང་ཆུབ་དོན་དུ་གཉེར་བའི་ཆེད་ཡིན་ལ་། དེའི་ཕན་ཡོན་ནི། རང་རང་གི
དགོས་འདོད་འགྲུབ་པར་འགྱུར་རོ་ཞེས་རྩ་བའི་ཚིག་བཅད་ཐ་མས་བསྟན་ནོ།།
གསུམ་པ་དེ་ལ་དོགས་པ་དཔྱད་པ་ལ།འཆི་བ་མེད་པའི་གོ་འཕངས་ཡོད་པ་ལ་
འདིར་ལྟར་དོགས་སྟེ། གལ་ཏེ་དགྲ་བཅོམ་པ་དང་བྱང་ཆུབ་སེམས་དཔའ་ས་ཐོབ་པ་དང་
སངས་རྒྱས་རྣམས་སྐྱེ་རྒ་ན་འཆི་སྤངས་ན་ནམ་ཡང་དེ་རྣམས་མེད་པར་མི་འགྱུར་ན།དགྲ་
བཅོམ་པ་དང་ས་ཐོབ་པའི་བྱང་སེམས་དུས་ནམ་ཡང་གཞོན་ནུ་ཡིན་པ་ལོ་སྟོང་ཕྲག་མང་
པོ་འདས་ཟིན་པས་མི་གཅིག་གི་ཀྱང་ད་ལྟ་འཛམ་བུ་གླིང་དུ་མཐོང་རྒྱུ་མེད་པ་གང་ཡིན་
ནམ།མིའི་རྟེན་ལ་དགྲ་བཅོམ་པ་དང་ས་ཐོབ་པའི་བྱང་ཆུབ་སེམས་དཔའ་མེད་པ་ནི་ག་ལ་
4

དབུ་མ་བཞི་བརྒྱ་པའི་ལེའུ་དང་པོའི་རྩོམ་ཤོག
ཡིན།ལྷག་པར་དུ་སངས་རྒྱས་བཅོམ་ལྡན་འདས་སྤྲུལ་སྐུའི་མཛད་པ་མི་ལ་བསྟན་ཀྱང་
དགུང་ལོ་བརྒྱད་བཅུ་ལས་མ་བཞུགས་པར་མྱ་ངན་ལས་འདས་པ་རེད།དེར་མ་ཟད་།རྒ་བ་
དང་ན་བ་ཡོད་པའི་ཚུལ་བསྟན་པ་དེ་གང་ཡིན་ནམ།དེ་ནི་བཅོམ་ལྡན་འདས་ཀྱིས་གདུལ་
བྱ་རྟག་འཛིན་ཅན་རྣམས་ཆོས་ལ་བསྐུལ་བའི་ཆེད་དུ་ན་བ་དང་རྒ་བ་དང་འཆི་བའི་ཚུལ་
མཛད་པ་ཡིན་གྱི།དངོས་ཡོད་ལ་སངས་རྒྱས་བཅོམ་ལྡན་འདས་ལ་སྐྱེ་རྒ་ན་འཆི་ཡོད་པ་མ་
ཡིན་ནོ་ཞེས་ལན་འདེབས་མོད།ལན་དེ་གནད་དུ་འགྲོ་བར་མི་སེམས་དེ།སེམས་ཅན་
རྣམས་ཀྱི་ན་བ་དང་རྒ་བ་འཆི་བ་རྣམས་རང་ཐོག་ཏུ་བབ་པ་དང་། གཞན་ལ་གྲུབ་པ་
མངོན་སུམ་གྱིས་གྲུབ་པ་གྲངས་ལས་འདས་པས་དེ་རྣམས་གྱི་ཆོས་བྱེད་འདོད་ཀྱི་འདུན་པ་
འདྲེན་མ་ནུས་ན་བཅོམ་ལྡན་འདས་ཀྱིས་དེ་ལྟ་བུ་ཚུལ་ཞིག་མཛད་པ་ཆོས་ལ་བསྐུལ་ཨེ་
ཐུབ་སྙམ།དེ་ལས་ལྡོག་སྟེ་ལོག་ལྟ་སྐྱེ་བའི་ཉེན་ཁ་ཆེ་སྟེ། སངས་རྒྱས་བཅོམ་ལྡན་འདས་ལ་
ཡང་སྐྱེ་རྒ་ན་འཆི་ཡོད་ན། ད་ནི་སྐྱེ་རྒ་ན་འཆི་ལས་ཐར་བའི་ཐབས་མེད་དོ་སྙམ་པའི་བློ་མི་
སྐྱེ་བའི་ངེས་པ་ག་ལ་ཡོད།གལ་སྲིད་སངས་རྒྱས་བཅོམ་ལྡན་འདས་ཀྱིས་སྐྱེ་རྒ་ན་འཆི་མེད་
པའི་མཛད་པ་ཞིག་མཛད་ནས་སྟོན་པ་འཁྲུངས་ནས་ལོ་ཉིས་སྟོང་ལྷག་འདས་ཟིན་ཀྱང་ད་
དུང་གཞོན་ནུ་ལོ་བཅུ་དྲུག་གི་ལངས་འཚོ་ཅན་མཁས་པ་ཕུད་དུ་བྱུང་བ་ཕྱོགས་ཀུན་དུ་རྫུ་
འཕྲུལ་གྱིས་གཤེགས་ནས་བདེན་བཞི་ཆོས་འཁོརབསྐོར་ནས་བཞུགས་ཡོད་ན། སེམས་ཅན་
གྲངས་ལས་འདས་པ་ཞིག་ཆོས་ལ་བསྐུལ་བའི་མཛད་པ་རྒྱ་ཆེན་པོ་ཞིག་ཏུ་འགྱུར་ཞིང་འཆི་
མེད་གྱི་གོ་འཕངས་ཡོད་པ་ལ་ཡང་དོགས་པ་མེད་པ་ཞིག་དུ་འགྱུར་རོ།དེས་ན་མི་འདི་ལྟ་
བུ་ཞིག་འཆི་མེད་ཀྱི་གོ་འཕངས་ཐོབ་ནས་འཆི་བ་མེད་དེ་ཞེས་རང་ཅག་རྣམས་ལ་དཔེ་མི་
རྙེད་ཅིང་། དཔེ་མེད་ན།དེ་ཡོད་པར་སྒྲུབ་མི་ཐུབ་པ་མ་ཟད་མེད་པའི་སྒྲུབ་བྱེད་དུ་འགྲོ་སྟེ།
དབུ་མ་འཇུག་པ་ལས་།གང་ཚེ་ང་ལ་རྨི་ལམ་ན་ཡང་སེམས།།ཡོད་མིན་དེ་ཚེ་ཁྱོད་ཀྱི་དཔེ་
ཡོད་མིན།།ཞེས་པའི་ཐད་དགོངས་པ་རབ་གསལ་ལས། དེའི་ཚེ་གཉིས་ཀ་ལ་གྲུབ་པའི་ཁྱོད་
ཀྱི་དཔེ་ཡོད་པ་མིན་པས།ཕྱི་རོལ་མེད་པར་རྣམ་པར་ཤེས་པ་ཡོད་པ་མིན་ནོ་ཞེས་གཉིས་
ཀ་ལ་གྲུབ་པའི་དཔེ་མེད་པས་ཕྱི་རོལ་མེད་པར་སྒྲུབ་པས་ཕྱིར་རོ་ཞེས་ན།དངོས་སུ་འཆི་བ་
མེད་པའི་གོ་འཕངས་ཐོབ་མཁན་འདི་ཡིན་ཞེས་མི་ཞིག་དཔེར་སྟོན་དགོས་ན་དཀའ་མོད་
ཀྱང༌།སྤྱིར་འཆི་བ་སྤངས་ཚུལ་ཡོད་པས་འཆི་མེད་གོ་འཕངས་མེད་པའི་སྐྱོན་མེད་དོ།།སྔོན་
5

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྣམ་འགྲེལ་ལས་གསུངས་པ་ལྟར་སྐྱེ་བ་སྔ་ཕྱི་བསྒྲུབ། དེ་ནས་སྡུག་བསྔལ་ངོས་བཟུང་ནས་
དེ་ལ་རྒྱུ་ཡོད་མེད་སྔོག་བརྟགས། སྡུག་བསྔལ་ཀྱི་རྩ་བ་བདག་འཛིན་ཡིན་པ་ངེས་ནས་དེ་
སྤོང་བྱེད་ལམ་བདག་མེད་རྟོགས་པའི་ཤེས་རབ་ཡོད་པར་བསྒྲུབས།ཤེས་རབ་དེ་གོམས་པ་
མཐར་སོན་ན་བདག་འཛིན་ཟད་པ་དང༌།བདག་འཛིན་ཟད་ན་དེའི་འབྲས་བུ་ལས་ཉོན་
ཟད་ཅིང་།དེའི་དབང་གི་འབྱུང་བའི་སྐྱེ་རྒ་ན་འཆི་ཡང་འགག་པས་ཚུལ་བསམ་ན་འཆི་
མེད་ཀྱི་གོ་འཕངས་འགྲུབ་པས་འཆི་མེད་གོ་འཕངས་སྒྲུབ་ཚུལ་དེ་ལྟར་ཡིན་པར་སེམས།
འོན་ཀྱང་།སྐྱེ་བ་སྔ་ཕྱི་དང་བདག་འཛིན་ལས་སྡུག་བསྔལ་འབྱུང་ཚུལ་རྣམས་དཀའ་གནད་
དུ་འདུག་གོ། འོན་དེ་ཐུབ་པ་སངས་རྒྱས་བཅོམ་ལྡན་འདས་ཀྱི་འཆི་མེད་ཀྱི་གོ་འཕངས་ཀྱི་
མཛད་པ་མི་མཛད་པ་དང་འཆི་བ་མེད་པ་གོ་འཕངས་ཐོབ་ནས་མི་ཞིག་ལོ་སྟོང་མང་པོ་
བཞུགས་ཡོད་པ་མ་མཐོང་བའི་རྒྱུ་མཚན་ཇི་ཡིན་ཞེས་མ་དྲིས་སེམས་ཞེས་ན། འདི་ནི་ཁོ་བོ་
ལ་མཚོན་ན་ལན་འདེབས་པ་དཀའ་ཡང་བསམ་ཚུལ་ཙམ་བརྗོད་ན།སེམས་ཅན་གྱི་ལས་
དང་བསོད་ནམས་དམན་པས་ཐུབ་པས་མཛད་པ་དེ་ལྟར་མཛད་མ་ཐུབ་པ་དང་འཆི་མེད་
ཀྱི་གོ་འཕངས་ཐོབ་མཁན་ཡིན་རིང་པོ་བཞུགས་པ་མཇལ་མ་ཐུབ་པ་ཡིན་ཟེར་བ་ཙམ་
ལས་མ་འདས་ཏེ།དེ་ཡང་མདོ་ལས་༌།ལས་ཀྱི་རྣམ་པར་སྨིན་པ་བསམ་མི་ཁྱབ་ཞེས་དང་།
འཇུག་པ་ལས།ལས་འབྲས་རྣམས་ལ་སེམས་པའང་དགག་པར་མཛད།།ཞེས་གསུང་པ་ལྟར་
བསམ་གྱིས་མི་ཁྱབ་པ་གནས་འདི་རྣམས་དཔྱད་པ་བྱ་མི་ནུས་པས་རང་ཅག་རྣམས་ལ་ཤིན་
ཏུ་ལྐོག་དུ་གྱུར་བ་འདི་རྣམས་གཙོ་བོ་ལུང་བཞིན་བྱ་དགོས་སོ་ཟེར་དགོས་སམ་སྙམ་མོ།
འོན་ཀྱང་འདི་ལ་ཡང་འགལ་བ་ཆེ་སྟེ།སྔགས་རིམ་ཆེན་མོ་ལས།དེའི་ཚེ་ལུང་གཉིས་ནི་
བདེན་པའི་དོན་ཅན་ཡིན་མིན་དཔྱོད་པའི་གཞི་ཡིན་པས་རྩོད་གཞི་སྒྲུབ་བྱེད་དུ་མི་རུང་
བའི་ཕྱིར་རིགས་པ་ཉིད་ཀྱི་བདེན་པའི་དོན་ཅན་ཡིན་མིན་དབྱེ་བར་བྱའོ་ཞེས་དང་། ཡང་
དེ་ཉིད་ལས། དེ་དག་ཚུལ་མཐོང་ལ་ཤིན་ཏུ་ལྐོག་ཏུ་གྱུར་བ་ཡིན་པས་སྒྲུབ་བྱེད་ལུང་ཙམ་
དུ་ཟད་དོ་ཞེས་སྨྲ་བ་ནི། བདག་ནི་སྟོན་པ་གཞན་སྤངས་ནས་བཅོམ་ལྡན་ཁྱོད་ལ་སྐྱབས་སུ་
སོང་བ་འདི་ནི་རང་གི་འདོད་པ་ཙམ་དུ་ཟད་ཀྱི།སྒྲུབ་བྱེད་ཡང་དག་ཅི་ཡང་མེད་དོ་ཞེས་
རང་གི་སྐྱབས་འགྲོའི་མཚང་སྒྲོགས་པ་སྟེ།དེའི་ཚེ་ལུང་སྒྲུབ་བྱེད་དུ་མི་རུང་ལ་རིགས་པའི་
སྒྲུབ་བྱེད་ཀྱང་མེད་པར་འདོད་པའི་ཕྱིར་རོ་ཞེས་གསུངས་པ་དང་ཨེ་འགལ་སྙམ།
6

དབུ་མ་བཞི་བརྒྱ་པའི་ལེའུ་དང་པོའི་རྩོམ་ཤོག
ཡང་སྔགས་བླ་མེད་ལྟར་ན་སོ་སྐྱེ་ཞིག་གིས་སྐྱེ་རྫོགས་ཉམས་སུ་བླངས་ནས་མ་དག་
སྒྱུ་ལུས་དང་དེ་ནས་དག་པའི་སྒྱུ་ལུས་ཐོབ་ལ།དག་པའི་སྒྱུ་ལས་ཐོབ་པ་ན་སྔགས་ཀྱི་མཐོང་
ལམ་ཐོབ་པ་དང་དེ་ནས་བཟུང་འཆི་བ་རྒྱུན་ཆད་ལ།སྔར་གྱི་ལས་ཉོན་གྱིས་འཕངས་པའི་
ཕུང་པོ་དེ་འཆི་བའི་ཚུལ་གྱི་མི་མངོན་པར་བྱས་ལ་སྒྱུ་ལུས་ནི་སྒྱུ་ལུས་པ་ནང་ཕན་ཚུན་ཀྱི་
མཐོང་གི་སེམས་ཅན་གཞན་གྱིས་མི་མཐོང་སྟེ།བར་དོའི་ལུས་དེ་བར་སྲིད་པ་ནང་ཕན་
ཚུན་ལས་གཞན་མི་མཐོང་བར་བཤད་པ་ལྟར་ཡིན་ལ། དུས་འཁོར་ལྟར་ན་སྟོང་གཟུགས་ཀྱི་
སྐུ་གྲུབ་པ་ན་ཐ་མལ་བའི་ལུས་དེ་བདེ་བའི་སྟོབས་ཀྱིས་གསེར་འགྱུར་རྩི་ཡིས་ལྕག་གསེར་
དུ་བསྒྱུར་བ་ལྟར་སྟོང་གཟུང་དུ་འགྱུར་བས་སྟོང་གཟུགས་ཀྱི་སྐུ་ཐོབ་པ་ཕན་ཚུན་གྱིས་སྤྱོད་
ཡུལ་དུ་གྱུར་གྱི་སེམས་ཅན་གཞན་གྱི་མི་མཐོང་བ་བར་སྲིད་པའི་ལུས་དང་མཚུངས་པས་
འཆི་བ་མེད་པའི་གོ་འཕངས་ཐོབ་མཁན་རྣམས་ང་ཚོས་མཐོང་མི་ཐུབ་ཞེས་ལན་བཏབ་ན་
ལེགས་བསམ་སྙམས།འོན་ཀྱང༌།འདི་ལ་ཡང་དོགས་པ་འདི་ལྟར་ཏེ།བདག་ཅག་གི་སྟོན་པ་
དེ་སྒྱུ་ལུས་འདོད་མཁན་དང་སྟོང་གཟུགས་འདོད་མཁན་ཀྱི་བླ་མེད་ཀུན་གྱིས་མཆོག་གི་
སྤྲུལ་སྐུ་ཁས་ལེན་པས་བདག་ཅག་གི་སྟོན་པའི་སྐུ་གཟུགས་དེ་ཡང་སྒྱུ་ལུས་སམ་སྟོང་
གཟུགས་ཀྱི་སྐུ་ལས་མ་འདས་པས་དེ་སོ་སྐྱེ་ལས་དག་ཡན་ཆད་ཀྱི་མཐོང་བར་ཁས་བླངས་
པ་དང་ཨེ་འགལ་སྙམ་མོ།།
བྱེ་བྲག་སྨྲ་བ་ལྟར་ན་བདག་ཅག་གི་སྟོན་པ་དེ་རྒྱལ་སྲས་དོན་འགྲུབ་དུ་སྐྱེ་བ་
བླངས་སྐབས་སོ་སྐྱེ་བྱང་ཆུབ་སེམས་དཔའ་ཡིན་ལ།དེས་ལོ་དྲུག་དཀའ་བ་སྤྱད་ནས་སངས་
རྒྱས་པ་ན་སྐྱེ་རྒ་ན་འཆི་སྤངས་ལ།དེ་ནས་བཟུང་སླར་ཡང་སྐྱེ་བ་མི་ལེན་ལ།སྔར་གྱི་ལས་
ཉོན་ཀྱིས་འཕངས་པས་ཕུང་པོ་རྙིང་པ་ངེས་པར་འདོར་དགོས་པས་དེའི་རྗེས་སུ་མར་མེ་ཤི་
བ་བཞིན་བེམ་རིག་རྒྱུན་ཆད་པས་ལོ་སྟོང་མང་པོ་བཞུགས་པའི་སྐྱེ་བུ་ཞིག་མཇལ་མ་ཐུབ་
པ་ཡིན་ཡང་འཆི་བ་མེད་པའི་གོ་འཕངས་ཐོབ་མཁན་མེད་པས་སྐྱོན་མེད་ཅེས་ལན་བཏབ་
ན་ལེགས་པ་ཞིག་མཐོང་ངོ༌།།
༢༠༡༩ཟླ་༡༡ཚེས༦ལ་ཕུལ།
7

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
གཙང་བསྟན་པ་དར་རྒྱས།
༄༅།།སྤངས་རྟོགས་མཐར་ཕྱིན་དོན་གཉིས་ལྷུན་གྱིས་གྲུབ།།
རྟེན་བྱུང་གཏམ་གྱིས་འགྲོ་བ་འདྲེན་མཛད་པ།།
རྒྱལ་དང་རྒྱལ་སྲས་འཕགས་ཡུལ་པཎ་གྲུབ་སོགས།།
སྤྱི་བོའི་རྒྱན་དུ་བདག་གིས་གུས་པས་འདུད།།
གངས་ཅན་ལྷ་སྐལ་འཕགས་མཆོག་སྤྱན་རས་གཟིགས།།
འགྲོ་ལ་ཕན་བཞེད་ཟློས་པའི་གར་བསྒྱུར་བའི།།
ཞི་བདེའི་དེད་དཔོན་བསྟན་འཛིན་རྒྱ་མཚོ་ཡི།།
ཉམས་ཐག་འགྲོ་བ་སྐྱོང་བ་ཁྱེད་ལ་འདུད་
དཔལ་ལྡན་འབྲས་དཀར་སྤུངས་པའི་ཡ་གྱལ་མཁས་མང་བློ་གསལ་བྱེ་བའི་གླིང་གྲྭ་
ཚང་རིན་པོ་ཆེ་འདི་ཉིད་ཀྱི་ལོ་རེ་བཞིན་འཕགས་ཡུལ་གྱི་པཎ་གྲུབ་མཁས་པའི་གསུང་རབ་
རྣམས་ལ་བགྲོ་གླེང་གནང་བཞིན་པའི་འདི་ལོ་མཁས་པའི་དབང་པོ་སློབ་དཔོན་འཕགས་
པ་ལྷའི་གསུང་དབུ་མ་བཞི་བརྒྱ་པའི་བགྲོ་གླེང་ཐོག་གུས་པར་བུང་བ་གསེར་གཟིགས་ཀྱི་
དཔྱད་རྩོམ་བགྲོ་གླེང་གི་གོ་སྐ་གསོལ་བསྩལ་གནང་བར་སེམས་གཏིང་ནས་བཀྲིན་བླ་ལྷག་
ཏུ་ཆེ་ཞུ་བ་དང་སྦྲགས་འོན་ཀྱང་གུས་པ་བློ་དམན་པ་བདག་ལ་མཁས་པའི་དབུས་སུ་
དཔྱད་རྩོམ་གྱི་བགྲོ་གླེང་ཞུས་རྒྱུའི་སྐྱེས་སྦྱངས་ཀྱི་ཡོན་ཏན་གྱི་སྤོབས་པ་མེད་ནའང་གྲྭ་ཚང་
8

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
རིན་པོ་ཆེའི་བཀའ་མ་བཟློག་ཙམ་དུ་མེ་ཏོག་ཆུང་ཡང་མཆོད་པའི་རྫས་གསུངས་པ་ལྟར་
རང་ནུས་ཅི་ནུས་ཀྱི་སོར་མོའི་འདུ་བྱེད་ཀྱི་ལས་ལ་འཇུག་པ་འདིར་ནོངས་པའི་ཚོགས་ཅི་
མཆིས་པ་རྣམས་ལ་མཁས་མང་འདུས་ཚོགས་ཀྱིས་བཟོད་པ་མཛད་ཅིང་ལམ་སྟོན་གྱི་སྣང་
བའི་འོད་ཟེར་སྤྲོ་བར་ཞུ།།
སློབ་དཔོན་འཕགས་པ་ལྷས་དབུ་མ་བཞི་བརྒྱ་པ་འདིར་ཐེག་པ་ཆེན་པོའི་རིགས་
ཅན་དོན་གཉིས་མཐར་ཕྱིན་པའི་སངས་རྒྱས་ཐོབ་པར་འདོད་པ་རྣམས་རྣལ་འབྱོར་གྱི་སྤྱོད་
པ་ཉམ་སུ་ལེན་པའི་ལམ་གྱི་རིམ་པ་ཐོག་མར་ཐེག་པ་ཆེན་པོའི་སེམས་བསྐྱེད་སྐྱེ་བ་ལ།
གཙང་བདེ་རྟག་བདག་ཏུ་འཛིན་པའི་ཕྱིན་ཅི་ལོག་བཞི་སྤོང་བའི་སྐྱེ་བུ་ཆུང་འབྲིང་གི་ཐུན་
མོང་བའི་བསམ་པ་སྦྱོང་བ་སྔོན་དུ་འགྲོ་དགོས་པའི་ཚུལ་ཆེས་གསལ་ལ་རྒྱས་པར་བསྟན་
པའི་ཕྱིར་འདིར་རབ་བྱེད་དང་པོ་བཞིས་ཟག་པ་དང་བཅས་པའི་ཕུང་པོ་ལྔ་རྟག་སོགས་སུ་
འཛིན་པ་ཕྱིན་ཅི་ལོག་ཏུ་བསྟན་ནས་འཁོར་བ་ལ་ཡིད་འབྱུང་བསྐྱེད་ཚུལ་རྒྱས་པར་བསྟན་
ཊལ།
དེ་ཡང་རབ་བྱེད་དང་པོས། ཟག་བཅས་ཀྱི་ཕུང་པོ་རྒྱུ་རྐྱེན་ལ་རག་ལས་ནས་སྐྱེ་
བས་མི་རྟག་པ་ཡིན་ལ། དེ་ཡང་འཆི་བ་མི་རྟག་པ་སྒོམ་ཚུལ་རྒྱས་པར་བསྟན་པའི་སྒོ་ནས་
རྟག་འཛིན་ཕྱིན་ཅི་ལོག་སྤོང་དགོས་པར་བསྟན་ལ། རབ་བྱེད་གཉིས་པས་གང་མི་རྟག་པ་
དེ་ནི་རང་དོན་མཐར་ཐུག་པའི་ཡིད་བརྟན་པའི་གནས་སུ་མི་རུང་ལ། ཟག་པ་དང་བཅས་
པའི་ཕུང་པོ་དེ་ཡང་རང་རྒྱུད་ལྡན་གྱི་གང་ཟག་ལ་གནོད་པའི་བདག་ཉིད་ཅན་ཡིན་པས་
ཟག་པ་དང་བཅས་པའི་ཕུང་པོ་དེ་ཉིད་ངོ་བོ་ཉིད་ཀྱི་བདེ་བའམ་བདེ་བ་རང་མཚན་པར་
འཛིན་་པའི་ཕྱིན་ཅི་ལོག་སྤོང་བའི་ཚུལ་བསྟན་ཏོ། རབ་བྱེད་གསུམ་པས། གང་སྡུག་བསྔལ་
དེ་རྟག་ཏུ་སྐྱོ་བ་བསྐྱེད་པར་བྱེད་པས་སྡུག་བསྔལ་འཁོར་བ་ཅན་གྱི་ཟག་བཅས་ཀྱི་ཕུང་པོ་
གཙང་བར་འཛིན་པའི་ཕྱིན་ཅི་ལོག་སྤོང་ཚུལ་བསྟན་ལ། རབ་བྱེད་བཞི་པས། ཟག་
བཅས་ཀྱི་ཕུ་པོ་གང་མི་གཙང་ཞིང་དོར་བ་བྱ་བ་དེ་བདག་དང་བདག་གིར་ཟུང་ནས་ང་
རྒྱལ་བྱ་བ་མི་འོས་པས་ང་རྒྱལ་གྱི་ཞེན་ཡུལ་འགོག་པ་རིགས་པའི་དགག་བྱའི་བདག་ཕྱིན་ཅི་
ལོག་སྤོང་ཚུལ་བསྟན་ཏོ། དེ་ལྟར་རབ་བྱེད་དང་པོ་བཞི་པོ་འདིས་སྐྱེས་བུ་འབྲིང་དང་ཐུན་
9

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མོང་བའི་བསམ་པ་ལེགས་པར་སྦྱངས་ནས་ལས་ཉོན་གྱི་དབང་གིས་འཁོར་བར་གནས་པ
ལ་མེ་དོང་དུ་ཚུད་པ་ལྟ་བུའི་འདུ་ཤེས་བསྐྱེད་ནས་ཐེག་པ་ཆེན་པོའི་རིགས་ཅན་དེས་
སངས་རྒྱས་ཉིད་ལ་ཐོབ་འདོད་བསྐྱེད་བའི་སྨོན་སེམས་བསྐྱེད་ཚུལ་དོན་གྱི་ཤུགས་ཀྱི་
བསྟན་ལ། དམན་པའི་རིགས་ཅན་ཡིན་ན་ཐར་པ་ཙམ་དོན་གཉེར་བསྐྱེད་བའི་ཐབས་སྟོན་
པ་ཡིན་ནོ་ཞེས་རྒྱལ་ཚབ་རྗེའི་དབུ་མ་བཞི་བརྒྱ་་པའི་རྣམ་བཤད་ལས་གསུངས་སོ།།
ད་ནི་སྐབས་སུ་འབབ་པ་སློབ་དཔོན་འཕགས་པ་ལྷའི་དབུ་མ་བཞི་བརྒྱ་པའི་རབ་
བྱེད་གཉིས་པའི་རྩ་གཞུང་གི་བསྟན་དོན་ཟག་བཅས་ཉེར་ལེན་གྱི་ཕུང་པོ་འདི་ལ་བདེ་བ་
རང་མཚན་པའམ་ངོ་བོ་ཉིད་ཀྱི་བདེ་བར་ལྟ་ཞིང་འཛིན་པའི་ཕྱིན་ཅི་ལོག་སྤོང་བའི་ཐབས་
སུ་ཟག་བཅས་ཉེར་ལེན་གྱི་ཕུང་པོ་འདི་ངོ་བོ་ཉིད་ཀྱི་བདེ་བ་ལས་ལྡོག་སྟེ་ངོ་བོ་ཉིད་ཀྱི
སྡུག་བསྔལ་ལམ་སྡུག་བསྔལ་རང་མཚན་པའི་ངང་ཚུལ་དུ་ཤེས་ཞིང་བསམས་པའི་སྒོ་ནས་
ཕྱིན་ཅི་ལོག་གི་བློ་ངན་སྤོང་བའི་ཐབས་རྨད་དུ་བྱུང་བ་ཇི་ལྟར་གཏན་ལ་ཕབ་ཚུལ་ལ་སྒོས་
སུ་དཔྱད་པར་འདོད་ན་དེ་ཡང་རབ་བྱེད་གཉིས་པ་འདིའི་ནང་དོན་རྣམས་དོན་ཚན་
བཞིའི་སྒོ་ནས་བསམས་ཏེ་དཔྱད་ན་བློ་ངོར་འཆར་སླ་ལ་ལག་ཏུ་བླང་བདེ་00་དོན་ལ་
གནད་དུ་སྨིན་པར་མཐོང་།
དེས་ན་དོན་ཚན་དང་པོ།ལུས་ལ་དགྲ་ལྟར་ལྟ་བར་གསུངས་པའི་ལུས་ཀྱི་ངོས་
འཛིན་དང་ལུས་གཞན་ལའང་དགྲ་ལྟར་ལྟ་ཚུལ་ཡོད་མེད་བསམ་པ། དོན་ཚན་གཉིས་པ།
ལུས་ལ་དགྲ་ལྟར་ལྟ་དགོས་པའི་རྒྱུ་མཚན་དང་དགོས་དམིགས་བསམ་པ། དོན་ཚན་གསུམ་
པ།ཚུལ་ཇི་ལྟར་ལུས་ལ་དགྲ་ལྟར་ལྟ་ཚུལ་བསམ་པ། དོན་མཚན་བཞི་པ། སྙིང་པོ་བསྡུས་ཏེ་
བསམ་པ་དང་0ཅས་སོ།།
དོན་ཚན་དང་པོ།ལུས་ལ་དགྲ་ལྟར་ལྟ་བར་གསུངས་པའི་ལུས་ཀྱི་ངོས་འཛིན་ལ་སྤྱི་
སྒོས་གཉིས་ལས། སྤྱིར་ཟག་བཅས་ཉེར་ལེན་ཀྱི་ཕུང་པོ་ཐམས་ཅད་ལ་དགྲ་ལྟར་ལྟ་བར་
གསུངས་ཏེ། རབ་བྱེད་གཉིས་པའི་མཐའི་ཚིགས་སུ་བཅད་པ་ཉི་ཤུ་ལྔ་པ་ལས།
མི་རྟག་པ་ལ་ངེས་པར་གནོད།།
གང་ལ་གནོད་ཡོད་དེ་བདེ་མིན་།།
10

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
དེ་ཕྱིར་མི་རྟག་གང་ཡིན་པ་། །
ཐམས་ཅད་སྡུག་བསྔལ་ཞེས་བྱར་འགྱུར།།
ཞེས་ཟག་བཅས་ཉེར་ལེན་གྱི་རྣམ་སྨིན་གྱི་ཕུང་པོ་ཐམས་ཅད་ངོ་བོ་ཉིད་ཀྱི་སྡུག་
བསྔལ་གྱི་རང་བཞིན་ཅན་དུ་གསུངས་པ་དང་། དཔལ་ལྡན་ཟླ་བའི་བརྒྱ་པའི་འགྲེལ་པ་
ལས།གདོན་མི་ཟ་བར་མི་རྟག་པས་གནོད་པར་བྱ་བཞིན་པའི་དངོས་པོ་མི་རྟག་པ་ལ
གནོད་པར་འགྱུར་ལ།གང་ལ་གནོད་པ་ཡོད་པ་དེ་ཡང་བདེ་བ་མ་ཡིན་ཏེ།དེའི་ཕྱིར་གང་
ཅུང་ཟད་མི་རྟག་པ་དེ་ཐམས་ཅད་ཁོ་ན་སྡུག་བསྔལ་བར་འགྱུར་ཏེ། སྡུག་བསྔལ་བ་ནི་
གནོད་པའི་མཚན་ཉིད་ཅན་ཡིན་པའི་ཕྱིར་ཏེ།ལན་ཚྭའི་འབྱུང་ཁུངས་སུ་ལྷུང་བ་བཞིན་ནོ།
ཇི་ལྟར་ལན་ཚྭའི་འབྱུང་ཁུངས་སུ་གང་ལྷུང་བ་དེ་ཐམས་ཅད་ལན་ཚྭ་ཅན་དུ་འགྱུར་བ་དེ་
བཞིན་དུ། གང་མི་རྟག་པ་དེ་ཐམས་ཅད་སྡུག་བསྔལ་བ་ཁོ་ན་ཡིན་པས་འདུ་བྱེད་རྣམས་ནི་
སྡུག་བསྔལ་གྱི་བདག་ཉིད་ཅན་ཁོ་ནའོ།། འདིར་འགྱུར་ཏེ།
གང་ཕྱིར་འདུས་བྱས་གང་དེ་ཀུན།།
མི་རྟག་ཉིད་ཀྱིས་འདིར་གནོད་པ།།
དེ་ཕྱིར་བྱས་པ་ཐམས་ཅད་ནི།།
སྡུག་བསྔལ་འབའ་ཞིག་ཁོ་ནར་འགྱུར།།
ཞེས་གསུང་ཤིང་དེ་བཞིན་རྒྱལ་ཚབ་རྗེའི་བརྒྱ་པའི་རྣམ་བཤད་ལས་ཀྱང་། རྣལ་
སྨིན་གྱི་ལུས་ལ་སོགས་པ་གང་མི་རྟག་པ་འཇིག་བྱེད་ཀྱིས་ངེས་པར་གནོད་པས་ཡིད་འབྱུང་
བར་བྱེད་པ་གང་ལ།ཡིད་འབྱུང་སྐྱེ་བའི་མཚན་ཉིད་ཅན་གྱི་གནོད་པ་ཡོད་པ་དེ་བདེ་བ་
མིན་པས། དེའི་ཕྱིར་ཟག་པ་དང་བཅས་པའི་མི་རྟག་པ་གང་ཡིན་པ་ཐམས་ཅད་སྡུག་
བསྔལ་ཞེས་བྱ་བར་འགྱུར་རོ་ཞེས་གསུངས་པ་རྣམས་ལས་སྤྱིར་ལུས་གང་ལ་དགྲ་ལྟར་ལྟ་
བའི་ལུས་ཀྱི་ངོས་འཛིན་གསལ་བར་གསུངས་ལ་། སྒོས་སུ་རབ་བྱེད་འདིར་། རྒྱལ་པོ་ལ་
གདོམས་པའི་ལུས་ལ་དགྲ་ལྟར་ལྟ་བར་གསུངས་པའི་ལུས་ཀྱི་ངོས་འཛིན་ཤ་རུས་རྡོས་
བཅས་ཀྱི་ལུས་འདིར་དགྲ་ལྟར་ལྟ་དགོས་པ་གསུངས་ཏེ།རྩ་བ་ལས།
མི་རྣམས་སྡུག་བསྔལ་ལུས་ཉིད་ལས།།
11

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
སྐྱེ་ཞིང་བདེ་བ་གཞན་ལས་ན།།
སྡུག་བསྔལ་ཀུན་གྱི་སྣོད་གྱུར་པ།།
ཁོག་པ་ལ་ཁྱོད་ཅི་སྟེ་གུས།།
སྡུག་བསྔལ་གྱི་ནི་རྒྱུ་མང་པོ།།
ནད་རྣམས་དང་གཞན་སྣང་གྱུར་པ།།
དེ་སྙེད་དུ་ནི་མི་རྣམས་ལ།།
བདེ་བའི་རྒྱུ་དག་སྣང་མ་ཡིན།།
ལུས་ཅན་རྣམས་ལ་བསྒྲེས་སོགས་ཀྱི།།
གནོད་པ་རྟག་དུ་ཡོད་གྱུར་ན།།
གནོད་བཞིན་པ་ནི་བདེའོ་ཞེས།།
རྣམ་པ་ཀུན་དུ་རིགས་མ་ཡིན།།
ཞེས་སོགས་ཀྱིས་གསལ་བར་བསྟན་ལ།བརྒྱ་པའི་ཟླ་འགྲེལ་དང་རྒྱལ་ཚབ་རྗེའི་བརྒྱ་
འགྲེལ་དུའང༌།ཟག་པ་དང་བཅས་པའི་ལུས་ནི་ནང་གི་གནོད་པ་ནད་རིགས་བཞི་བརྒྱ་རྩ་
བཞི་དང༌།ཕྱིའི་གནོད་པ་སེམས་ཅན་མ་ཡིན་པ་དབྱིག་དང་བོང་བ་སོགས་ཀྱི་གླགས་སུ་
བསྣུན་པས་སྡུག་བསྔལ་གྱི་འབྱུང་ཁུངས་སུ་འགྱུར་པ་སེམས་ཅན་ཤ་སྦྲང་དང་སྦྲང་བུ་མཆུ་
རིང་དང་སྡིག་སྦྲུལ་ལ་སོགས་པས་རེག་པའི་རྒྱུ་ཅན་གྱི་སྡུག་བསྔལ་དག་འབྱུང་སྟེ། དེའི་
ཕྱིར་སྡུག་བསྔལ་དུ་མ་འབྱུང་བའི་ཕྱིར་དང་།གླགས་སུ་བསྣུན་པའི་ཕྱིར་དང༌།བརྟེན་པར་
དཀའ་བའི་ཕྱིར།ཞེས་སོགས་ཀྱིས་སྒོས་སུ་ལུས་ལ་དགྲ་ལྟར་ལྟ་བའི་ལུས་ཀྱི་ངོས་འཛིན་
གསལ་བར་གསུངས་པ་རྣམས་ལས་ཤེས་སོ། ལུས་གཞན་ལའང་དགྲ་ལྟར་ལྟ་ཚུལ་ཡོད་
མེད་ནི་འདོད་ཁམས་ཀྱི་ལུས་རགས་པ་འདི་ལས་གཞན་པའི་གཟུགས་ཁམས་པའི་ལུས་
དང་གཟུགས་མེད་པའི་ལྷའི་མིང་བཞིའི་ཕུང་པོ་རྣམས་ཀྱང་གང་ལ་དགྲ་ལྟར་ལྟ་བར་
གསུངས་པའི་ལུས་ཀྱི་ཕུང་པོར་འཇོག་པར་སྣང་ཏེ། གོང་དུ་སྤྱིར་ཟག་བཅས་ཉེར་ལེན་ཀྱི་
ཕུང་པོ་ཐམས་ཅད་གང་ལ་དགྲ་ལྟར་ལྟ་བར་གསུངས་པའི་ལུས་སུ་གསུང་རྣམས་ཀྱིས་
12

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
འགྲུབ་ཅིང་ཁྱད་པར། རབ་བྱེད་འདིར། ཁྱབ་པ་འདུ་བྱེད་ཀྱི་སྡུག་བསྔལ་བསྒོམ་ཚུལ་
གསུངས་པ་རྣམས་ལས་འགྲུབ་ཏེ།རྩ་བར།གོང་དུ་དྲངས་པ་ལྟར།
དེའི་ཕྱིར་མི་རྟག་གང་ཡིན་པ།།
ཐམས་ཅད་སྡུག་བསྔལ་ཞེས་བྱར་འགྱུར།།
ཞེས་སོགས་དང་དཔལ་ལྡན་ཟླ་བའི་བརྒྱ་འགྲེལ་དུའང་རབ་བྱེད་པ་འདིས་ནི་སློབ་
དཔོན་འཕགས་པ་ལྷའི་ཞལ་སྔ་ནས་ཀྱི་ཁམས་གསུམ་གྱི་སྲིད་པར་སྐྱེ་བ་ནམ་མཁའ་ལྟར་
མཐའ་ཡས་པ་དག་ལ་འདུལ་བྱའི་སྐྱེ་བོ་སྐྱོ་བར་བྱ་བའི་ཕྱིར་དང་། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཀྱི་སེམས་སྙིང་རྗེ་ཆེན་པོའི་རྒྱུ་ཅན་གཉིས་སུ་མེད་པའི་ཡེ་ཤེས་
ཉིད་ཀྱིས་སྦྱངས་པ་ལ་རབ་ཏུ་དགོད་པར་བྱ་བའི་ཕྱིར་དོན་ཇི་ལྟ་བ་བཞིན་བཅོམ་ལྡན་
འདས་ཀྱི་གསུང་ཉིད་ཉེ་བར་སྦྱར་བ་ཡིན་ཏེ། སྐྱེ་བ་སྡུག་བསྔལ་ལོ།།རྒ་བ་སྡུག་བསྔལ་ལོ།།
སྡུག་པ་དང་བྲལ་བ་སྡུག་བསྔལ་ལོ།།མི་སྡུག་པ་དང་ཕྲད་པ་སྡུག་བསྔལ་ལོ།།གང་འདོད་
པ་བཙལ་ཏེ་མ་རྙེད་པ་ཡང་སྡུག་བསྔལ་ལོ།། མདོར་ན་ཉེ་བར་ལེན་པའི་ཕུང་པོ་ལྔ་སྡུག་
བསྔལ་ལོ་ཞེས་བྱ་བ་དང་ཞེས་སོགས་ཀྱི་གཞུང་གིས་ཁམས་གསུམ་གང་གི་ཟག་བཅས་ཉེར་
ལེན་གྱི་ཕུང་པོ་ཅི་འདྲ་ཡང་སྡུག་བསྔལ་གྱི་རང་བཞིན་ཅན་དང་ངང་ཚུལ་ཅན་དུ་གསུངས་
པ་རྣམས་ལས་གསལ་བར་རྟོགས་སོ།།
དོན་ཚན་གཉིས་པ།ལུས་ལ་དགྲ་ལྟར་ལྟ་དགོས་པའི་རྒྱུ་མཚན་དང་དགོས་
དམིགས་བསམ་པ་ནི།རྩ་བ་ལས།
སོ་སོའི་སྐྱེ་བོས་སྡུག་བསྔལ་ནི།།
བདེ་བས་གཡོགས་ལྟར་་མི་མཐོང་ན།།
གང་གིས་སྡུག་བསྔལ་སྒྲིབ་འགྱུར་བ།།
བདེ་བ་ཞེས་བྱ་ཅི་ཡང་མེད།།
ཁྱོད་སྡུག་ཆགས་བྲལ་མེད་དོ་ཞེས།།
སོ་སོའི་སྐྱེ་བོ་བསྟན་བྱ་དེས།།
13

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ངེས་པར་དེ་བཞིན་གཤེགས་རྣམས་ཀྱིས།།
གཏི་མུག་ཀུན་གྱི་ཐ་མ་གསུང༌།།
ཅེས་ཇི་སྐད་གསུངས་པ་རྣམས་ཀྱིས་རྒྱུ་མཚན་དང་དགོས་དམིགས་ནི་དཔལ་ལྡན་
ཟླ་བའི་བརྒྱ་འགྲེལ་དང་རྒྱལ་ཚབ་རྗེའི་བརྒྱ་འགྲེལ་དུ་སོ་སོའི་སྐྱེ་བོ་རྣམས་ཀྱིས་ལུས་སྡུག་
བསྔལ་གྱི་རང་བཞིན་ཡིན་ཡང་གཏི་མུག་གི་དབང་གིས་དེ་མི་རྟོགས་ཤིང་བདེ་བར་བཟུང་
ནས་འཁོར་བར་འཁོར་བས་སྟོན་པས་བྱིས་པ་སོ་སོའི་སྐྱེ་བོ་ཁྱོད་སྡུག་བསྔལ་ལ་བདེ་བར་
བཟུང་ནས་ཆགས་པ་དང་བྲལ་བའི་ཐར་པའི་གོ་འཕང་ཐོབ་པ་མེད་དོ།། ཞེས་སོ་སོའི་སྐྱེ་
བོ་རྣམས་ལ་བསྟན་པར་བྱ་དགོས་སོ་ཞེས་དང་།བསྟན་བཅོས་མཛད་པས་འདུལ་བྱ་འཁོར་
བ་ལ་སྐྱོ་བ་བསྐྱེད་ནས་བླ་ན་མེད་པའི་བྱང་ཆུབ་ལ་དགོས་པའི་ཆེད་དུ་མདོ་ལས་སྐྱེ་བ་
སྡུག་བསྔལ་ལོ་ཞེས་གསུངས་པ་དང་། སྟོན་པས་ཆོས་མངོན་པའི་བསྟན་བཅོས་ལས་ཀྱང་
ཉེར་བར་ལེན་པའི་ཕུང་པོ་ལྔ་སྡུག་བསྔལ་ཞེས་གསུངས་ཏེ་ཞེས་དང་། འཁོར་བའི་ཉེས་
དམིགས་བཤད་པས་སྐྲག་ཅིང་གྲོལ་བར་འདོད་པ་རྣམས་ཐེག་པ་ཆེན་པོ་ལ་སྦྱར་བའི་དོན་
དུ་མཛད་དེ། ཞེས་སོགས་གསུངས་པ་རྣམས་ཀྱི་གྲུབ་བོ།།
དོན་ཚན་གསུམ་པ།ཚུལ་ཇི་ལྟར་ལུས་ལ་དགྲ་ལྟར་ལྟ་བ་བསམ་པ་ལ།གཞུང་འདི་
ནས་ཇི་ལྟར་གསུངས་པ་བསམ་པ་དང༌། གཞུང་གཞན་ལས་ཇི་ལྟར་བྱུང་ཚུལ་བསམ་པ་
གཉིས་ལས དང་པོ་རྩ་བའི་རབ་བྱེད་གཉིས་པ་འདི་ནང་ཇི་ལྟར་བསམ་པ་ནི། དོན་ཚན་
བདུན་གྱི་སྒོ་ནས་ལུས་ལ་དགྲ་ལྟར་བསམ་པ་སྟེ།
དང་པོ། ལུས་འདིར་སྡུག་བསྔལ་ཤས་ཆེ་བསམ་པ་ནི། རྩ་བ་ལས།ལུས་ནི་དགྲ་
ལྟར་མཐོང་མོད་ཀྱི༌།། ཞེས་པ་ནས་།སྡུག་བསྔལ་རྗེས་སུ་སྙེགས་པ་འདྲ་།། ཞེས་པའི་བར་
ཚིགས་སུ་བཅད་པ་བཞི་གསུངས།
གཉིས་པ། རྩོལ་བ་ཆེན་པོ་མི་དགོས་པར་སྡུག་བསྔལ་འབྱུང་སླ་བ་བསམ་པ་ལ། རྩ་
བ་ལས༌།།
14

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
བསྡུག་བསྔལ་འདོད་པས་རྙེད་འགྱུར་གྱི་།།ཞེས་པ་ནས།དེ་དག་གཉིས་ནི་མཚུང་པར་སྣང།
ཞེས་པའི་བར་གྱི་ཚིགས་བཅད་གཉིས་གསུངས།
གསུམ་པ། སྡུག་བསྔལ་གྱི་རང་བཞིན་ལས་མ་འདས་པར་བསམ་པ་ལ། རྩ་བ་ལས།
ལུས་ནི་ཤིན་ཏུ་འགོར་བས་ཀྱང་།།ཞེས་པ་ནས།བྱ་བ་རིགས་པ་མ་ཡིན་ནོ།། ཞེས་པའི་བར་
ཚིགས་བཅད་གཅིག་གསུངས།
བཞི་པ།སྡུག་བསྔལ་གྱི་གནོད་པ་བྱེད་ཚུལ་བསམ་པ་ལ་རྩ་བ་ལས།མཆོག་ལ་ཡིད་
ཀྱི་སྡུག་བསྔལ་ཏེ་།།ཞེས་སོགས་ཚིགས་བཅད་གཅིག་གསུངས།
ལྔ་པ། སྡུག་བསྔལ་ཆེས་སྟོབས་ལྡན་བསམ་པ་ལ་།། རྩ་བ་ལས།བདེ་བ་རྟོག་པའི་
དབང་འགྱུར་ཞིང་།།ཞེས་པ་ནས།ཤིན་ཏུ་སྟོབས་ལྡན་ཅི་ཡང་མེད།།ཅེས་པའི་བར་ཚིགས་
བཅད་གཅིག་གསུངས།
དྲུག་པ། ཚོར་བ་བདེ་བ་ལུས་ཀྱི་མགྲོན་ལྟ་བུར་བསམ་པ་ལ། རྩ་བ་ལས། ཇི་ལྟ་ཇི་
ལྟར་དུད་འགྲོ་བ།།ཞེས་སོགས་ཚིགས་བཅད་གཅིག་གསུངས།
བདུན་པ། དེས་ན་ལུས་སྡུག་བསྔལ་གྱི་རང་བཞིན་ལ་སྐྱོ་བ་བསྐྱེད་འོས་པར་བསམ་
པ་ལ།རྩ་བ་ལས། སྡུག་བསྔལ་གྱི་ནི་རྒྱུ་མང་པོ།། ཞེས་སོགས་ཚིགས་བཅད་གཅིགགསུངས་
མོ།
ལུས་ལ་དགྲ་ལྟར་ལྟ་ཚུལ་གཞུང་གཞན་ལས་ཇི་ལྟར་བྱུང་བ་ནི། མངོན་པར་འབྱུང་
བའི་མདོ་ལས། སྡུག་བསྔལ་གྱི་རྣམ་གྲངས་བརྒྱད་དུ་བསམ་ནས་ལྟ་ཚུལ་གསུངས་པ་ནི། ༡
སྐྱེ་བ་སྡུག་བསྔལ་བ་དང༌། ༢རྒ་བ་སྡུག་བསྔལ་བ་དང་། ༣ན་བ་སྡུག་བསྔལ་བ་དང༌།
འཆི་བ་སྡུག་བསྔལ་བ་དང་༥སྡུག་པ་དང་བྲལ་བ་སྡུག་བསྔལ་བ་དང༌།༦མི་སྡུག་པ་དང་
ཕྲད་པ་སྡུག་བསྔལ་བ་དང་།༧གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་བ་
དང༌།མདོར་ན།༨ཉེ་བར་ལེན་པའི་ཕུང་པོ་ལྔ་སྡུག་བསྔལ་བ་སྟེ། ཞེས་གསུངས་པ་དང༌།
ཡང་སྡུག་བསྔལ་གྱི་རྣམ་གྲངས་དྲུག་ཏུ་བསམ་ནས་སྡུག་བསྔལ་བར་ལྟ་ཚུལ་
བསམ་པ་ལ།༡ངེས་པ་མེད་པའི་ཉེས་པ།དཔུང་བཟང་གི་ཞུས་པ་ལས།རེ་ཞིག་ན་ནི་དགྲ་
15

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཡང་མཛའ་བོར་འགྱུར། མཛའ་བོ་དག་ཀྱང་དགྲ་ནི་འགྱུར་བ་ཉིད། །ཞེས་སོགས་དང་། ༢
ངོམས་མི་ཤེས་པའི་ཉེས་པ། བཤེས་སྤྲིངས་ལས།
རེ་རེས་རྒྱ་མཚོ་བཞི་བས་ལྷག་པ་ཡི།།
འོ་མ་འཐུངས་ཏེ་ད་དུང་སོ་སོ་ཡི།།
སྐྱེ་བོའི་རྗེས་སུ་འབྲང་པའི་འཁོར་བ་པས།།
དེ་བས་ཆེས་མང་ཉིད་ཅིག་བཏུང་འཚལ་ལོ།།
ཞེས་སོགས་དང༌།དེ་བཞིན་བཤེས་སྤྲིངས་དུ།༣ལུས་ཡང་ཡང་འདོར་བའི་ཉེས་པ།
ཡང་ཡང་ཉིང་མཚམས་སྦྱོར་བའི་ཉེས་པ།༥ཡང་ཡང་མཐོ་དམན་དུ་འགྱུར་བའི་ཉེས་པ།
༦གྲོགས་མེད་པའི་ཉེས་པ་བཅས་ཀྱི་སྡུག་བསྔལ་གྱི་རང་བཞིན་དུ་ལྟ་བར་གསུངས་པ་དང་
གཞན་ཡང་སྡུག་བསྔལ་གསུམ་གྱི་རང་བཞིན་ཏེ། ༡སྡུག་བསྔལ་གྱི་སྡུག་བསྔལ་དང༌། ༢
འགྱུར་བའི་སྡུག་བསྔལ་དང༌། ༣ཁྱབ་པ་འདུ་བྱེདཀྱི་སྡུག་བསྔལ་བའི་རང་བཞིན་དུ་བལྟས་
ནས་ལུས་ལ་སྐྱོ་བར་འོས་པ་གསུངས་སོ།།
གཞུང་འདིའི་རྩ་བར།འཕེལ་བཞིན་པ་ཡི་བདེ་བ་ལས།།ཞེས་པ་ནས། བདེ་བ་ཞེས་
བྱ་ཅི་ཡང་མེད།། ཅེས་པའི་བར་གྱི་ཚིགས་བཅད་བཅུ་གཉིས་ཀྱིས་སྤྱིར་ན་སོ་སོའི་སྐྱེ་བོ་
རྣམས་ལ་སྡུག་བསྔལ་རང་མཚན་པ་མ་གཏོགས་བདེ་བ་རང་མཚན་པ་ཞེས་བྱ་བ་ཅི་ཡང་
མེད་པར་གསུངས་པའི་དོན་ལ་དཔྱད་ན།
བརྒྱ་པའི་ཟླ་འགྲེལ་དུ།སོ་སོ་སྐྱེ་བོར་རང་བཞིན་གྱི་ནི་བདེ་བ་མེད་ལ་སྡུག་བསྔལ་
ཡོད་པར་གསུང་པ་དང་། རྒྱལ་ཚབ་རྗེའི་བརྒྱ་འགྲེལ་དུའང༌། སོ་སོ་སྐྱེ་བོ་རྣམས་ལ་སྡུག་
བསྔལ་རང་མཚན་པ་ཡོད་ཀྱང་བདེ་བ་རང་མཚན་པ་མེད་པར་གསུང་པའི་དོན་གཉིས་
གཅིག་ཏུ་ཡོད་པས་དེ་དག་གི་དོན་གང་ཡིན་བསམ་ན། འདི་ལྟར་གོ་བར་སྣང་སྟེ། སྐབས་
འདི་དག་ཏུ་རང་བཞིན་གྱིས་བདེ་བ་དང་།བདེ་བ་རང་མཚན་པ་ཞེས་པ་ནི།དབུ་མ་པས་
རང་གི་མཚན་ཉིད་ཀྱི་གྲུབ་པ་དང་། རང་བཞིན་གྱི་གྲུབ་པ་སོགས་སྟོང་ཉིད་ཀྱི་དགག་བྱར་
འདོད་པ་དེ་དག་དང་མིང་ཙམ་འདྲ་ཡང་དོན་གཏན་ནས་མཚུངས་པ་མ་ཡིན་ལ། ཡང་
འཇིག་རྟེན་ནམ་འཁོར་བ་ན་བདེ་བ་རང་མཚན་པ་མེད་ཅེས་པའི་དོན། ཐ་སྙད་དུ་ཡང་
16

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
བདེ་བ་མེད་པའམ་སྤྱིར་བདེ་བ་མེད་ཅེས་པའི་དོན་ཡང་གཏན་མ་ཡིན་ཏེ། བདེ་བ་རང་
མཚན་པ་མེད་ཀྱང་སྡུག་བསྔལ་ཕྱིར་བཅོས་ཀྱི་བདེ་བ་ཡོད་ལ། དེ་ཡང་སྡུག་བསྔལ་ཤས་
ཆུང་བའི་གནས་སྐབས་སུ་ཚོར་བ་སིམ་པ་བྱུང་བ་ལ་བདེ་བའི་རྣམ་གཞག་བྱས་པ་ཙམ་
ཡིན་ནོ།།
འོ་ན་རང་བཞིན་གྱི་བདེ་བ་དང༌།བདེ་བ་རང་མཚན་པ་དང་། ངོ་བོ་ཉིད་ཀྱི་བདེ་
བ་ཞེས་བྱ་བའི་རྣམ་གྲངས་དེ་ཇི་ལྟ་བུ་ཞིག་ལ་ངོས་འཛིན་བྱེད་སྙམ་ན། དེ་ནི་དགེ་བའི་
ནང་ཚན་ལ་ངོ་བོ་ཉིད་ཀྱི་དགེ་བ་ཞེས་པ་དེ་དང་གོ་དོན་ཕྱོགས་འདྲ་རུ་སེམས་ཞིང་།
དཔེར་ན་འཇིག་རྟེན་པ་རྣམས་ཀྱིས་གང་ལ་ཆགས་པ་རྒྱས་པར་འགྱུར་བའི་འཁོར་བའི་
ཚོར་བ་བདེ་བ་ནི་སྡུག་བསྔལ་ཕྱིར་བཅོས་ལ་བདེ་བའི་བློ་སྐྱེས་པ་ཙམ་ལས་སྡུག་བསྔལ་
བསལ་བ་ལ་མ་བལྟོས་པར་ངོ་བོ་ཉིད་ཀྱི་བདེ་བའི་བདེ་བ་ནི་མེད་དེ། འགྲོ་དྲགས་ན་སྡུག་
བསྔག་བ་ལ་བསྡད་པས་བདེ་བའི་བློ་འབྱུང་བ་དེ་སྔ་མའི་འགྲོ་དྲགས་པའི་སྡུག་བསྔལ་ཆེ་
རིམས་ནས་འགག་པའི་ཚེ་བདེ་བ་རིམ་གྱིས་སྐྱེས་པ་ལྟར་སྣང་བ་ཡིན་གྱི་ངོ་བོ་ཉིད་ཀྱི་བདེ་
བ་ནི་འབྱུང་བ་མ་ཡིན་ཏེ་སླར་ཡང་བསྡད་དྲགས་ན་སྔ་མ་འགྲོ་དྲགས་ལྟར་སྡུག་བསྔལ་
སྐྱེས་པའི་ཕྱིར་རོ། རྩ་བར།ཁྱེད་སྡུག་ཆགས་བྲལ་མེད་དོ་ཞེས།།ཞེས་སོགས་ཚིགས་བཅད་
གཉིས་ཀྱིས་ལུས་རགས་པ་ཤ་རུས་བརྡོས་བཅས་ཀྱི་ཕུང་པོ་འདི་ཙམ་མིན་པར་ལུས་ཕྲ་བ་
བསམ་གཏན་བཞིའི་ལུས་དང་གཟུགས་མེད་ཀྱི་མིང་བཞིའི་ཕུང་པོ་རྣམས་ཀྱང་སྡུག་བསྔལ་
བའི་རང་བཞིན་ཅན་ཏེ་རང་རྒྱུ་ལས་དང་ཉོན་མོངས་པའི་འཕངས་འབྲས་ཀྱི་ཟག་བཅས་
འདུ་བྱས་པའི་མི་རྟག་པའི་ངང་ཚུལ་ལམ་བདག་ཉིད་ཀྱི་འདི་དག་ཐམས་ཅད་སྡུག་བསྔལ་
བའི་རང་བཞིན་ཅན་ཡིན་པར་གསུངས་པ་དང་། དེ་བཞིན་རྣམ་འགྲེལ་དུའང༌། དེའི་ཕྱིར་
མི་རྟག་ལས་སྡུག་བསྔལ་།ཞེས་དང་།མདོ་ལས་ཀྱང༌།འདུས་བྱས་ཐམས་ཅད་མི་རྟག་པ་།
ཟག་བཅས་ཐམས་ཅད་སྡུག་བསྔལ་བ་ཞེས་དང་ཡང་རྣམ་འགྲེལ་དུ།འདུ་བྱེད་སྡུག་བསྔལ་
ལ་དགོངས་ནས་།སྡུག་བསྔལ་བསྒོམ་པར་གསུངས་པ་ཡིན་། ཞེས་མདོར་ན་སྲིད་པའི་ཕུན་
ཚོགས་གང་ལའང་སྡུག་བསྔལ་གྱི་རང་བཞིན་དུ་བལྟས་ཏེ་སྒོ་སྣ་ཚོགས་ནས་ངེས་འབྱུང་གི་
བསམ་པ་རྣམ་པར་དག་པ་བསྐྱེད་དགོས་པར་གསུངས་པའི་སྡུག་བསྔལ་ཡང་སྡུག་བསྔལ་
གྱི་བསྔལ་ཏེ་ཚོར་བ་སྡུག་བསྔལ་དང༌། འགྱུར་བའི་སྡུག་བསྔལ་ཏེ། ཟག་བཅས་ཀྱི་སྡུག་
17

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
བསྔལ་ཕྱིར་བཅོས་ཀྱི་བདེ་བ་དེ་ཙམ་ལ་ཡིད་འབྱུང་བའམ་སྐྱོན་དུ་ལྟ་བ་ལ་སྐབས་འདི་
དག་ཏུ་སྡུག་བསྔལ་བསྒོམ་པར་གསུངས་པའི་དོན་གཏན་མིན་ཏེ། དེའི་དོན་གོང་དུ་རྣམ་
འགྲེལ་གྱི་ལུང་དྲངས་པ་ལྟར་།
འདུ་བྱེད་སྡུག་བསྔལ་ལ་དགོངས་ནས།།
སྡུག་བསྔལ་བསྒོམ་པར་གསུངས་པ་ཡིན།།
ཞེས་དང༌།བསྔགས་འོས་བསྔགས་བསྟོད་ལས།
ཁྱོད་ཀྱི་བསྟན་ལས་ཕྱིར་ཕྱོགས་པའི་།།
སྐྱེ་བོ་མ་རིག་གྱིས་ལྡོ་པ་།།
སྲིད་རྩེའི་བར་དུ་སོང་ནས་ཀྱང་།།
སྡུག་བསྔལ་ཡང་འབྱུང་སྲིད་པ་སྒྲུབ་།།
ཁྱེད་ཀྱི་བསྟན་པའི་རྗེས་འགྲོ་བ་།'
བསམ་གཏན་དངོས་གཞི་མ་ཐོབ་ཀྱང༌།།
བདུད་ཀྱི་མིག་རས་བཙའ་བཞིན་དུ༌།།
སྲིད་པ་དག་ནི་ལྡོག་པར་བགྱི་།།
ཞེས་སོགས་དང་།མདོ་ལས།། མདོར་ན་ཉེར་བར་ལེན་པའི་ཕུང་པོ་ལྔ་པོ་སྡུག་
བསྔལ་ལོ།། ཞེས་ལས་ཉོན་གྱི་གཞན་དབང་ཅན་གྱི་སྡུག་བསྔལ་བའི་རང་བཞིན་དུ་བལྟས་
ནས་ཡིད་འབྱུང་སྐྱེ་དགོས་པར་གསུས་སོ།།
དོན་ཚན་བཞི་པ། སྙིང་པོ་བསྡུས་ཏེ་བསམ་པ་ནི། བརྒྱ་པའི་རབ་བྱེད་གཉིས་པས་
སྡུག་བསྔལ་བདེ་བར་འཛིན་པ་ཕྱིན་ཅི་ལོག་སྤོང་བའི་ཐབས་བསྟན་པའི་རབ་བྱེད་འདིས་
རྣམ་གྲོལ་དོན་གཉེར་གྱི་རིགས་ཅན་སྤྱི་དང་ལྷག་པར་ཐེག་པ་ཆེན་པོའི་རིགས་ཅན་རྟོག་
པའི་དྲ་བ་མ་ལུས་པ་སྤོང་བར་འདོད་པའི་རྣལ་འབྱོར་པ་རྣམས་ཀྱིས་ཐོག་མར་ཟག་བཅས་
ཀྱི་ལུས་རགས་པ་འདོད་པའི་ཁམས་ཀྱི་ཤ་རུས་གདོས་བཅས་ཀྱི་ཕུ་པོ་འདི་སྡུག་བསྔལ་གྱི་
རང་བཞིན་དུ་བསམ་སྟེ་མཐོང་བའི་རིམ་པ་ལས་མཐར་སྡུག་བསྔལ་གྱི་ལུས་ཕྲ་བ་སྲིད་རྩེའི་
18

དབུ་མ་བཞི་བརྒྱ་པའི་རབ་བྱེད་གཉིས་པའི་རྩོམ་ཤོག
མིང་བཞི་ཕུང་པོའི་བར་ལས་ཉོན་གྱི་ལག་རྗེས་སུ་གྲུབ་པའི་ཁྱབ་པ་འདུ་བྱེད་ཀྱི་སྡུག་
བསྔལ་གྱི་ངང་ཚུལ་ཅན་གྱི་ཕུང་པོའི་རང་བཞིན་ཅན་དུ་མཐོང་བའི་སྒོ་ནས།
ཇི་སྐད་དུ།རྒྱལ་ཚབ་ཆོས་རྗེས།
འཁོ་བའི་རྒྱ་མཚོ་གཏིང་མཐའ་མེད་པར་གནས།།
ཉོན་མོངས་ཆུ་སྲིན་དག་གིས་ལེགས་པར་གཟིར།།
སེམས་ཤེས་སུ་ཞིག་སྐྱོ་བ་སྐྱེ་མི་འགྱུར།།
འབད་དེ་བྱང་ཆུབ་བསྒྲུབ་ལ་བརྩོན་པར་བྱ།།
ཞེས་གསུངས་ལྟར་འཁོར་བའི་ཉེས་དམིགས་ལ་སྐྲག་ཅིང་འཁོར་བ་ལ་སྐྱོ་བ་བསྐྱེད་ནས་
བདེ་བ་འདོད་ཅིང་སྡུག་བསྔལ་རྣམ་པ་ཀུན་ཏུ་མི་འདོད་པ་རང་དང་མཚུངས་ཞིང་རང་
ལ་བཀའ་དྲིན་ཤིན་ཏུ་ཆེ་བའི་མ་རྒན་སེམས་ཅན་རྣམས་འཁོར་བ་ལས་བསྒྲལ་བའི་ཕྱིར་།
རབ་ཏུ་བྱེད་པས་ཇི་སྐད་བསྟན་པའི་དོན་རྣམས་བསམས་ཏེ་བླ་ན་མེད་པའི་བྱང་ཆུབ་ཀྱི་
རིམ་པ་ལ་འཇུག་དགོས་པར་བསྟན་ཏོ།།
མཐའ་དོན་འཛམ་གླིང་ཁྱོན་འདིར་ཕན་བདེ་མ་ལུས་པ་གང་ལས་འབྱུང་བའི་
བསམ་འཕེལ་ཡིད་བཞིན་ནོར་རྒྱལ་བའི་དབང་པོ་བསྟན་འཛིན་རྒྱ་མཚོ་ཡི་སྐུ་ཚེ་བརྟན་
ཅིང་མཛད་འཕྲིན་རྒྱས་གྱུར་ཅིག
བསྟན་པ་རིན་ཆེན་ཕྱོགས་ཀྱི་མ་ཁྱབ་པའམ།།
ཁྱབ་ཀྱང་ཉམས་པར་གྱུར་བའི་ཕྱོགས་དེར་ནི།།
སྙིང་རྗེ་ཆེན་པོས་ཡིད་རབ་བསྐྱོད་པ་ཡི།།
ཕན་བདེའི་གཏེར་དེ་གསལ་བར་བྱེད་པར་ཤོག།
ཚུལ་ཁྲིམས་གཙང་ཞིང་མང་དུ་ཐོས་པ་དང༌།།
བྱང་སེམས་སྦྱོང་ཞིང་ལྟ་སྤྱོད་གཙང་བ་ཡི།།
བློ་བཟང་རྒྱལ་བ་གཉིས་པའི་བསྟན་པ་ལ།།
བསྲེས་ལྷད་མེད་པའི་རྣམ་ཐར་སྐྱོང་པར་ཤོག།།
19

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དབུ་མ་བཞི་བརྒྱ་པའི་རབ་བྱེད་གསུམ་པའི་རྩོམ་ཡིག
ལྷ་རམས་གཉིས་པ།ཏྲེ་ཧོར།དཔལ་ལྡན།
བསྟན་པའི་མངའ་བདག་སྟོན་པ་བཅོམ་ལྡན་འདས།།
བསྟན་པའི་སྲོལ་འབྱེད་འཕགས་པ་ཀླུ་སྒྲུབ་ཞབས།།
བསྟན་པའི་སྲོལ་འཛིན་འཕགས་པ་ལྷ་ལ་སོགས།།
བསྟན་འཛིན་སྐྱེས་མཆོག་ཡོངས་ལ་སྙིང་ནས་འདུད།།
ཅེས་མཆོད་པར་བརྗོད་པ་སྔོན་དུ་བཏང་ནས། རབ་བྱེད་གསུམ་པ་གཙང་བར་
འཛིན་པ་ཕྱིན་ཅི་ལོག་སྤོང་བ་བསྟན་པ་ལ། འཁོར་བ་མི་གཙང་བའི་རང་བཞིན་དུ་
བསམས་པའི་སྒོ་ནས་གཙང་བར་འཛིན་པ་ཕྱིན་ཅི་ལོག་སྤོང་བའི་ཐབས་བཤད་པ་ལ་
གཉིས།ལེའུའི་གཞུང་བཤད་པ་དང་། ལེའུའི་མཚན་བསྟན་པ་གཉིས། དང་པོ་ལ་ལྔ་ལས།
དང་པོ་ནི་ཡུན་ནི་ཤིན་ཏུ་རིང་པོས་ཅེས་སོགས་ཚིགས་བཅད་གཉིས་ཀྱིས་ཡུལ་ཡིད་དུ་འོང་
བ་སྤྱད་པའི་རོས་ཚིམ་པས་བདེ་བ་མྱོང་བ་དགག་པ་སྟེ། ཟག་བཅས་སྡུག་བསྔལ་གྱི་རང་
བཞིན་དེ་ལྟར་ཡིན་མོད་ཀྱི།འོན་ཀྱང་ཡུལ་ལ་ལོངས་སྤྱོད་པ་ལས་དེའི་རྐྱེན་གྱིས་བདེ་བར་
འགྱུར་རོ་ཞེ་ན།ཡུན་ནི་ཤིན་ཏུ་རིང་པོར་ལོངས་སྤྱོད་ཀྱང་འདོད་པའི་ཡུལ་ལ་མུར་ཐུག་
ཅིང་ཟད་པ་ཡོད་པ་མ་ཡིན་ཏེ།བྱིས་པ་རྣམས་ཀྱིས་ཐོག་མ་མེད་པ་ནས་ཡུལ་སྤྱད་ཀྱང་ད་
དུང་ཡུལ་ལ་སྲེད་པ་མ་ལོག་པའི་ཕྱིར་རོ།།དཔེར་ན།སྨན་པ་ངན་པས་ནད་ཀྱི་མཚན་ཉིད་
མི་ཤེས་པས་ནད་ཟད་པའི་དོན་དུ་འབད་ཀྱང་ནད་མཐར་དབྱུང་མི་ནུས་པས་ལུས་ཀྱི་གསོ་
སྤྱད་དོན་མེད་པ་ལྟར་ཁྱོད་ཀྱང་ཡུལ་ཟད་པར་ཐོབ་པར་བྱ་བའི་ཕྱིར་ཡུལ་ལ་བསྟེན་པའི་
ངལ་བ་འབྲས་བུ་མེད་པར་འགྱུར་རོ།། དཔེར་ན་གཟིགས་ལྤགས་བསྐོན་པའི་སྤྲེའུ་རྣམས་
20

དབུ་མ་བཞི་བརྒྱ་པའི་རབ་བྱེད་གསུམ་པའི་རྩོམ་ཤོག
རྟག་ཏུ་སྐྱོ་བའི་རྒྱུར་འགྱུར་བཞིན་ནོ།།ཡང་ཡུལ་རྣམས་ནི་དེ་ལྟར་ཡིན་མོད་ཀྱི་ཡུལ་ཅན་
འདོད་པ་དག་ནི་དེ་ལྟར་མ་ཡིན་ཏེ། དཔེ་ཇི་ལྟར་ན་ཆུ་དག་གིས་ངོམས་པར་གྱུར་པ་ན་
སྐོམ་པ་དང་བྲལ་བ་བཞིན་ནོ་ཞེ་ན།དེ་ཡང་ཡོད་པ་མ་ཡིན་ཏེ།སའི་ཟས་ལ་བསྟེན་པར་
བྱེད་པའི་སྲོག་ཆགས་འགའ་ཞིག་ལ། ས་ཟ་འདོད་ཀྱི་སྲེད་པ་ལྡོག་པ་མེད་པ་ཇི་ལྟ་བ་དེ་
བཞིན་དུ།ཡུལ་ཅན་འདོད་པ་དག་ལ་བསྟེན་བཞིན་པ་ཡི་སྐབས་སུ་ད་དུང་མི་རྣམས་ལ་
འདོད་པའི་རེ་བའི་སྲེད་པ་ནི་ཇེ་ཆེར་འཕེལ་བའང་དེ་བཞིན་ཡིན་ཏེ།རྒྱལ་ཚབ་ཐམས་
ཅད་མཁྱེན་པས།དཔེར་ན་སྐོམ་པས་ཉེན་པའི་རི་དྭགས་བཞིན་ནོ་ཞེས་དང༌།དེ་བཞིན་དུ་
རྗེ་བཙུན་རེ་འདའ་བའི་གསུངས་ཐོར་བུ་ལས་ཀྱང་། སྐོམ་པས་ཉེན་ལ་ལན་ཚྭ་ཆུ་མཐུང་
བཞིན།།འདོད་པ་བསྟེན་པའི་ནམ་ཡང་ངོམས་མི་འགྱུར།།ཞེས་གསུངས་སོ།།
གཉིས་པ་ལུས་གཙང་བར་ཞེན་པ་མི་རིགས་པའི་རྒྱུ་མཚན་རྒྱས་པར་བཤད་པ་ནི།
བུད་མེད་ཀུན་ལ་འཁྲིག་པ་ལ།།ཞེས་སོགས་ཚིགས་བཅད་ཉི་ཤུས་བསྟན་པ་ཡིན་ཏེ། དེ་
ཡང་ཤོ་ལོ་ཀ་དང་པོ་བཅུ་གཉིས་ཀྱིས་བུད་མེད་ཀྱི་ལུས་ལ་ཆགས་པ་དགག་པ་དང་། དེ་
ནས་བརྒྱད་ཀྱིས་ལུས་མི་གཙང་བར་མི་མཐོང་བ་བཞིན་དུ་ཆགས་པ་དགག་པ་ཡིན་ནོ།།
དང་པོ་ནི་གང་དག་གཟུགས་ཕུན་སུམ་ཚོགས་པ་སྙིང་དང་མིག་ཏུ་སྡུག་པ་ཡན་ལག་
ཐམས་ཅད་ཆགས་པའི་འོས་སུ་གྱུར་པ་དག་ལ་ཞེན་པ་ཟློག་པར་མི་ནུས་སོ་སྙམ་ན།བུད་
མེད་མཆོག་དམན་ཀུན་ལ་འཁྲིག་པ་སྤྱོད་པའི་ཡུལ་ལ་ཁྱད་པར་ཐ་དད་ཅུང་ཟད་ཀྱང་
ཡོད་པ་མིན་ཞིང་།གཟུགས་ནི་གཞན་གྱིས་ཀྱང་ཐུན་མོང་དུ་ལོངས་སྤྱོད་པར་བྱེད་ན་སྤྱོད་
ལ་མི་མོ་དེ་ཁོ་ན་མཆོག་ཏུ་རློམ་ཞིང་བདག་གིར་ཞེན་པ་དག་གིས་ཅི་ཞིག་བྱེད། རྣམ་པ་
གཅིག་ཏུ་ན་བུད་མེད་གང་ཞིག་མཆོག་ཏུ་རློམས་པ་ཡང༌།དེ་ལ་དེར་ཞེན་པའི་དབང་གིས་
རེ་ཞིག་སྐྱེ་བོ་ཆགས་ཅན་གང་ལ་ནི་ཡུལ་བུད་མེད་གང་ཞིག་གཟུགས་ཡིད་དུ་འོང་བར་
འགྱུར་བ་ཉིད་དུ་མཐོང་བའི་སྐྱེ་བོ་དེ་ཉིད་ལ་ནི་བུད་མེད་དེ་ཡིས་འཚེངས་པར་རློམས་པ་
ཙམ་དུ་ཟད་ཀྱི་བུད་མེད་རང་བཞིན་གྱིས་གཟུགས་མཛེས་པའི་སྟོབས་ཀྱིས་ནི་མ་ཡིན་ཏེ།
དཔེར་ན་ཁྱི་དང་བོང་བུ་བྱ་རོག་ལ་སོགས་པ་རྣམས་ལའང་རང་རང་གི་མོ་ལ་ཐུན་མོང་དུ་
དེ་ལྟར་ཆགས་པའི་དབང་གིས་རང་ཡུལ་དེ་དག་ཉིད་ལ་འདོད་བྱ་ཡིད་འོང་ལྟར་མཐོང་
21

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
བས་ན།དེ་དང་མཚུངས་པར་བློ་གྲོས་ངན་པ་ཁྱོད་ཅི་སྟེ་གཟུགས་མཆོག་ཏུ་ཞེན་པས་
ཆགས་པར་བྱེད།
དེ་ལྟར་ཡིན་མོད་ཀྱི་འཇིག་རྟེན་ན་བུད་མེད་ཡན་ལག་གིས་ཡིད་འཕྲོག་པ་རྙེད
པར་དཀའ་འོ་ཞེ་ན།ཁྱོད་ལ་ཡན་ལག་ཀུན་ནས་མཛེས་མོ་ལྟར་ཞེན་པའི་བུད་མེད་གང་
ཡིན་པ་དེ་སྔར་ནི་ཀུན་གྱི་ཐུན་མོང་དུ་གྱུར་ན་ད་ལྟ་དེ་རྙེད་པ་ལ་བདག་གིར་ཞེན་པ་ནི།
དཔེར་ན་ཀུན་གྱིས་ཐུན་མོང་དུ་ལོངས་སྤྱོད་པའི་ཆོལ་ཟངས་དེ་རྙེད་པས་ཁྱོད་ལ་ངོ་མཚར་
སྐྱེས་པ་ལྟར་ཇི་ལྟར་ཡང་ནི་འགྱུར་བ་མིན་ནམ་ཅི་ཞེས་གསུངས་སོ།།དེ་ལྟར་ན་ཡང་ཆགས་
པའི་རྒྱུ་བུད་མེད་ཚིག་དང་སྤྱོད་ལམ་སོགས་ཡོན་ཏན་དང་ལྡན་པ་སྤོང་དཀའ་འོ་ཞེ་ན།
བུད་མེད་གཅིག་ལ་ཡང་རེ་འགའ་ཡོན་ཏན་དང་ལྡན་པའི་སྙིང་དུ་སྡུག་པ་དང་།རེ་འགའ་
དེ་ལས་ལྡོག་པ་སྐྱོན་དུ་སྣང་བ་ལ་ནི་གོང་ལས་ཟློག་པ་ཞེ་སྡང་བའི་རྒྱུར་མཐོང་ན་བུད་
མེད་ཀྱི་སྤྱོད་པ་ནི་གཅིག་ཏུ་རྣམ་པར་གནས་པ་མེད་པས་ན་སྔ་མ་ཡོན་ཏན་དང་ལྡན་
པའམ་ཅིག་ཤོས་སྐྱོན་དང་ལྡན་པས་ནི་གང་ཞིག་བདེན།དེ་བས་ན་ཡིད་རྟོན་མེད་པའི་
བུད་མེད་ལ་ཡོན་ཏན་དང་ལྡན་ནོ་ཞེས་གཅིག་ཏུ་ཞེན་པ་སྤང་བར་བྱའོ།།རྣམ་པ་གཅིག་ཏུ་
ན་བུད་མེད་ཡོན་ཏན་དང་ལྡན་པ་འདོད་ཆགས་ཀྱི་རྒྱུ་ཡིན་ནོ་ཞེས་པའང་ངེས་པར་མ་
མཐོང་སྟེ།བླུན་པོའི་འདོད་ཆགས་ནི་ཡོན་ཏན་དང་ལྡན་པ་འབའ་ཞིག་ལ་མི་སྐྱེ་སྟེ།རྒྱུ་ཡོན་
ཏན་སྔོན་དུ་འགྲོ་བ་མེད་པ་ལས་འབྲས་བུ་འདོད་ཆགས་འཇུག་པ་མཐོང་བས་ནམ་ཞིག་དེ་
རྣམས་ཀྱི་རྒྱུད་ཀྱི་འདོད་ཆགས་དེ་ལྡོག་པ་ཡང་ནི་རྒྱུ་ཡོན་ཏན་ལྡོག་པ་ལས་ག་ལ་ཞིག་སྟེ།
བུད་མེད་རྣམས་ཀྱི་སྐྱོན་ལ་མ་བརྟེན་པར་བྱས་ཀྱང་ད་དུང་དེ་ལ་འདོད་ཆགས་སྐྱེ་བར་
མཐོང་བའི་ཕྱིར་རོ།།རྒྱལ་པོ་ལ་གཏམ་རིན་པོ་ཆེའི་ཕྲེང་བ་ལས་ཀྱང༌།བུད་མེད་ཆགས་པ་
ཕལ་ཆེར་ནི།།བུད་མེད་གཟུགས་བཟང་སེམས་ལས་བྱུང་།།བུད་མེད་ལུས་ལ་དོན་དུ་ནི།།
གཙང་བ་ཅུང་ཟད་ཡོད་མ་ཡིན།། ཁ་ནི་ཁ་ཆུ་རུལ་བ་དང་།།སོ་རྐྱག་མི་གཙང་སྣོད་ཡིན་
ཏེ།། སྣ་ནི་རྣག་སྣབས་སྣ་ཆུའི་སྣོད།། མིག་ནི་མིག་རྡུལ་མཆི་མའི་སྣོད།། ལྟོ་བའི་ཁོང་ནི་
བཤང་གཅི་དང༌།།གློ་བ་མཆིན་སྩོགས་སྣོད་ཡིན་པར།།རྨོངས་པས་བུད་མེད་མ་མཐོང་བ།།
དེ་ཡི་ལུས་ལ་ཆགས་པར་བྱེད།།མི་ཤེས་འགའ་ཞིག་མི་གཙང་བའི།།བུམ་པ་རྒྱན་་ལ་ཆགས་
པ་ལྟར།།འཇིག་རྟེན་མི་ཤེས་རྨོངས་པ་ཡིས།། བུད་མེད་རྣམས་ལ་དེ་བཞིན་ནོ།། ཞེས་
22

དབུ་མ་བཞི་བརྒྱ་པའི་རབ་བྱེད་གསུམ་པའི་རྩོམ་ཤོག
གསུངས་པ་དང༌། དེ་བཞིན་དུ་གཞོན་ནུ་དྲུག་གི་རྟོགས་བརྗོད་ལས་ཀྱང་།བུད་མེད་རྣམས་
ནི་དུག་སྦྲུལ་བཞིན།། དང་པོ་མཐོང་བས་གདུང་བ་འབར།། རེག་ན་མི་བཟད་ཟུག་རྔུ་
བསྐྱེད།། འགྲོགས་པས་འཕྲལ་དུ་འཇོམས་པར་བྱེད།། ཅེས་སོགས་དང་།ཡང་། དུར་ཁྲོད་
རྣམས་ཀྱི་རོ་དང་ནི།།སྲོག་ལས་ཁྱད་པར་གཞན་མེད་ཅིང་།།སྲོག་ནི་དབང་པོའི་ཡུལ་མིན་
ན།། ཀེང་རུས་འདི་ལ་ཅིའི་ཕྱིར་ཆགས།། དོན་ཇི་བཞིན་པ་ནི་བུད་མེད་དག་ནི་སྐྱོན་མང་བ།
ཕྲག་དོག་ཆེ་བ།སྐབས་རེར་སྤྱོད་པ་འཇམ་ཞིང་སྙན་པར་སྨྲ་ལ་མཚམས་རེར་རྩུབ་ཅིང་
འཐབ་མོ་བྱེད་པ་གཡོ་སྒྱུ་མ་མང་བ་མ་རབས་ངན་པའི་ལམ་དུ་འགྲོ་བ་ཐོག་མར་ཡིད་དགའ་
བས་ཆགས་ཏེ་གདུང་བར་བྱེད་པ། བར་དུ་ལུས་འཁྱུད་པས་ཆགས་གདུང་སྦྱིན་པ། ཐ་མར་
ལྷན་དུ་འགྲོགས་པ་ན་འཕྲལ་དུ་འཕུང་བར་འཇུག་པའི་རང་བཞིན་ཅན་དེ་དག་ནི་ཆགས་
ལྡན་སྐྱེ་བོ་རྨོངས་པ་རྣམས་ཀྱིས་དགའ་ཡུལ་ཙམ་ཡིན་ཏེ།ཕྱི་ནས་བལྟས་ན་མཛེས་པར་
སྣང་ཡང་དོན་དངོས་སུ། པགས་པའི་འོག་ན།རྩ་དང་རྒྱུས་པས་སྦྲེལ་བ།ཤ་ཁྲག་དང།། རུས་
པ། གཅིན་སྐྱག་སོགས་ཀྱིས་གང་བ་ཙམ་ཡིན་པས་རོ་ཁང་གི་ཤི་རོ་བེམ་པོ་དང་སྲོག་ཡོད་
མེད་ཀྱི་ཁྱད་པར་ཙམ་ལས་མེད། སྲོག་ནི་མིག་དབང་སོགས་ཀྱིས་ལོངས་སུ་སྤྱད་བྱ་ཞིག་མ་
ཡིན་པས།རུས་པ་དཀར་པོ་དེ་ལ་སྲེད་པ་ནི་ཆོས་པ་མཁས་པ་ཚོས་སྨད་ཅིང་བླུན་པོར་
བརྩི་བས།མགོ་སྐོར་གཏོང་ཞིང་མ་རུངས་པའི་བུད་མེད་འདི་དག་ལ་ཁྱེད་ཅག་གིས་དགའ་
བ་དང་ཞེན་ཆགས་མ་བྱེད་ཅིག།ཅེས་གསུངས་པར་ལྟར་ཡིན་པས་རྣམ་པར་བརྟགས་ན་
ཡོན་ཏན་ལྡན་པ་ཡང་དཀའ་བར་གནས་ཏེ།ཇི་སྲིད་སྐྱེས་པ་གཞན་བཤེས་ཤིང་མཛའ་བར་
མ་གྱུར་པ་དེ་སྲིད་དུ་བུད་མེད་དེ་ནི་ཁྱོ་ལ་སྡུག་ཅིང་ཡོན་ཏན་དང་ལྡན་པ་ལྟར་སྣང་ཡང༌།
ནམ་ཞིག་སྐྱེས་པ་གཞན་གྱི་རོ་མྱང་བ་དེའི་ཚེ་གཡེམ་མ་སྐྱོན་ཅན་དུ་མཐོང་བས། ནད་ངན་
པ་དང་མཚུངས་པའི་བུད་མེད་ནི་རྟག་ཏུ་རྐྱེན་སྐྱེས་པ་གཞན་ལས་བསྲང་བར་བྱ་དགོས་
པས་སྐྱོན་དང་ལྡན་པ་ཁོ་ནའོ།།
ལུགས་ཀྱི་བསྟན་བཅོས་ལས་བུད་མེད་བསྟེན་པ་བཤད་པ་ཕྱིན་ཅི་ལོག་ཡིན་པ་
དང་དེ་བཞིན་དུ་བུད་མེད་ལ་ཆགས་པ་གཞན་མི་རིགས་པའི་རྒྱུ་མཚན་དཔེར་ན་བྱིས་པའི་
རྒྱལ་མོ་བཙུན་མོ་འདོད་པ་ཞིག་དེའི་ཆེད་དུ་སྡུག་བསྔལ་ཡུན་རིང་པོ་མྱོང་ཡང་འདོད་པ་
མ་གྲུབ་པ་བཞིན་བུད་མེད་དང་ཕྲད་པའི་བདེ་བ་འདོད་པ་ན་བདེ་བའི་མཆོག་ཏུ་མི་
23

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འཐད་པ་དང་། བྲམ་ཟེ་མེ་དྲོད་ཉམས་པ་ཞིག་ཁ་ཟས་བཟང་ལ་མང་བ་དུ་མ་རྙེད་ཅིང་
གཞན་ལ་སྦྱིན་པ་ཡང་མི་བྱེད་རང་གི་ཟ་བ་ཡང་མི་ནུས་ཀྱང་ད་དུང་ལེན་པ་བཞིན་བུད་
མེད་ལ་ཆགས་པས་རང་ཁོ་ནའི་དབང་དུ་བྱེད་པར་མི་འཐད་པ་དང༌། བཀྲེས་པ་ཞིག་
ཁྱིམ་དུ་ཞུགས་ནས་སྣོད་གཅིག་ཏུ་ཐལ་བ་དང་།གཞན་དུ་ཆུ་མཐོང་དེ་ཕྱིར་འདུ་ཤེས་ནས་
སྦྲུས་ཏེ་ཟོས་པ་དང་བཀྲེས་པ་དང་བྲལ་བས་ཐལ་བ་ཤེས་ནས་དེས་སྐྱོ་སྟེ་ཟས་ཡོད་པ་ཡང་
བོར་ནས་སོང་བ་བཞིན་བུད་མེད་དང་ཕྲད་པའི་འདོད་ཆགས་བདེ་བའི་རྒྱུར་མི་འཐད་པ་
དང༌། བྱིས་པ་རང་གི་ཁྱིམ་ཐབ་ཀྱིས་ལས་བྱེད་དུ་བཅུག་པས་མགུ་བ་བཞིན་བུད་མེད་དང་
ཕྲད་པའི་བདེ་བའི་རྒྱུ་བུད་མེད་ཁོ་ན་མི་འཐད་པ་དང༌། རྒྱན་པོ་དང་ཆང་བསྟན་པ་
སོགས་རྫས་ཆུད་ཟ་བའི་རྒྱུར་འགྱུར་བ་བཞིན་ཆགས་ཅན་ཡང་དང་ཡང་དུ་བུད་མེད་དོན་
དུ་གཉེར་བས་དེའི་བདེ་བ་འདོད་བྱ་མི་འཐད་པ་ཡིན་ནོ།།
གཉིས་པ་ལུས་མི་གཙང་བར་མཐོང་བཞིན་དུ་ཆགས་པ་དགག་པ་ནི་གལ་ཏེ་
འདོད་པ་མི་གཙང་བ་ཡིན་ཡང་ཆགས་ཅན་འདོད་པ་ཉེ་བར་སྤྱོད་པར་འདོད་པ་དག་
བུད་མེད་དང་ཕྲད་པའི་ཚེ་དེས་མགོ་བོར་རྟིང་པས་བསྣུན་པ་དང་མཆིལ་མ་འཐོར་བ་
སོགས་ཀྱི་བརྙས་པ་བཟོད་པར་བྱེད་ཀྱང་།སླར་དེ་ལ་བསྟོད་སྒྲའི་ཚིག་ལ་སོགས་པ་ལུས་
ངག་གི་གཡོ་བ་དེ་བདེ་བ་ཡིན་ནོ་ཞེ་ན། དཔེར་ན་མགོན་མེད་ཅིང་བཀྲེས་སྐོམ་གྱི་སྡུག་
བསྔལ་གྱིས་ཉེན་ཅིང་ཕོགས་པ་རྣམས་ལ་མུ་གེའི་ཚེ་ནོར་ཅན་བརྩེ་བ་མེད་པ་དག་གིས་
ལན་བརྒྱར་བརྙན་སུ་ཟིན་ཀྱང་འདི་དག་གིས་བདག་ཅག་ལ་ཕྱིས་ཅུང་ཟད་སྟེར་རོ་སྙམ་
ནས་བརྙས་ཐབས་བྱེད་པ་དེ་ནི་བུད་མེད་དང་ཕྲད་པའི་ཚེ་ཆགས་ཅན་ཐམས་ཅན་གྱི་ལུས་
ངག་གི་གཡོ་བ་གང་ཡིན་པ་དེ་ཡང་དེ་དང་འདྲ་བ་ཁོ་ན་ཡིན་ནོ།།དེ་བཞིན་དུ་བུད་མེད་
ཀྱི་ཆེད་དུ་སྐྱེས་པ་གཞན་ལ་ཕྲག་དོག་བྱེད་པས་བུད་མེད་ཀྱི་བདེ་བ་ཡོད་པ་དགག་པ་དང་
ལུས་མི་གཙང་བ་རྟོགས་བཞིན་དུ་ཆེས་ཆགས་པ་མི་རིགས་པ་དང་ལུས་མི་གཙང་བ་ཡིན་
ཀྱང་སྐྱོན་ཅན་མིན་པས་སྨད་པ་མི་རིགས་པ་དགག་པ།བུད་མེད་ཀྱི་ལུས་གཙང་བ་ཞེན་པ་
དགག་པ།ལུས་གཙང་བར་ཞེན་པའི་རྒྱུ་མཚན་ལྟར་སྣང་གཞན་དགག་པ་ལ་སོགས་པའི་
རིགས་པ་དུ་མའི་ལུས་གཙང་བ་འཛིན་པ་ཕྱིན་ཅི་ལོག་འགོག་པ་ཡིན་ནོ།། མདོར་ན་གང་
འདུས་བྱས་ཡིན་པ་དེ་ནི་མི་རྟག་སྟེ། སྐད་ཅིག་མ་ཡིན་པའི་ཕྱིར། གང་མི་རྟག་པ་དེ་ནི་མི་
24

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
གཙང་བ་ཡིན་ཏེ། སྐྱོ་བ་བསྐྱེད་པའི་ཕྱིར། གང་མི་གཙང་བ་དེ་ནི་སྡུག་བསྔལ་བ་ཡིན་ཏེ།
གནོད་པ་བྱེད་པའི་ཕྱིར། གང་སྡུག་བསྔལ་བ་དེ་ནི་བདག་མེད་པ་ཡིན་ཏེ། རང་དབང་ཅན་
མ་ཡིན་པའི་ཕྱིར་དེ་ལྟར་ཕྱིན་ཅི་མ་ལོག་པ་བཞི་པོ་ནི་དངོས་པོ་གཅིག་ཉིད་ལ་སྲིད་པའི་
ཕྱིར་རོ།།
བསྟན་འཛིན་བཤེས་གཉེར་དམ་པའི་བཀའ་དྲིན་བརྟེན།།
བསྟན་པའི་གཞུང་ལ་ཅུང་ཟད་ཐོས་བསམ་ཚོགས།།
བསྟན་པའི་འོད་སྣང་ཕྱོགས་བཅུ་རབ་འཕྲོས་ནས།།
བསྟན་པ་ཡུན་རིང་གནས་པའི་རྒྱུ་རུ་བསྔོ།།
༢༠༡༩/༡༡/༥ཉིན།
དབུ་མ་བཞི་བརྒྱ་པའི་ལེའུ་བཞི་པའི་བདག་དང་བདག་གིར་འཛིན་པའི་
ཞེན་ཡུལ་ལ་ཅུང་ཙམ་དཔྱད་པ་སྐྲ་རྩེའི་ཆུ་ཐིག་ཅེས་བྱ་བ།
ལྷ་རམས་གཉིས་པ།ཏྲེ་ཧོར་ངག་དབང་མཁྱེན་རབ།
ལྷ་གླིང་དྭངས་བསིལ་རི་བོའི་རྩེ་ནས་གཉིས་མེད་ཡེ་ཤེས་སྐུར་སྣང་བ།།
ཕྱག་གཡས་མཁྱེན་པའི་རལ་གྲི་ངར་མས་བདག་འཛིན་དྲྭ་བ་དུམ་བུར་གཏུབ།།
ཕྱག་གཡོན་སྤྲུལ་བའི་གླེགས་བམ་ལས་འཁྲུངས་ཐུགས་བརྩེའི་འོད་ཞགས་འགྲོ་ལ་འཕེན།།
དུས་གསུམ་རྒྱལ་བའི་སྲས་ཀྱི་ཐུ་བོ་འཇམ་དཔལ་གཞོན་ནུས་དུས་ཀུན་སྐྱོངས།།
ཀླུ་སྒྲུབ་ལུགས་བཟང་ཟབ་མོ་རྟེན་འབྱུང་གཤིས།།
ཡོད་མེད་མཐའ་བྲལ་དབུ་མའི་སྲོལ་འཛིན་མཆོག།
རྒྱལ་སྲས་ཆེན་པོ་ཨརྱ་དེ་བ་ཞེས།།
25

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ས་གསུམ་གྲགས་པས་ཁྱབ་ལ་གུས་པས་འདུད།།
མཐའ་མེད་གཞུང་ལུགས་ཆུ་གཏེར་གཏིང་མཐའ་བྲལ།།
དཀའ་བའི་གནས་ཀྱི་རླབས་ཕྲེང་ཆེར་རྒོད་ཀྱང༌།།
དགོས་འདོད་ཐར་པའི་ནོར་མཆོག་ལེགས་སྟེར་བའི།།
བཤེས་གཉེན་དེད་དཔོན་སྤྱི་བོས་ལན་བརྒྱར་མཆོད།།
ཞེས་མཆོད་པར་བརྗོད་པ་མེ་ཏོག་གི་ཕྲེང་བས་མདུན་བསུས་ཏེ་བསྟན་བཅོས་
ཆེན་མོ་དབུ་མ་བཞི་བརྒྱ་པའི་རབ་བྱེད་བཞི་པའི་དོན་འཆད་པ་ལ། ཐོག་མར་ལེའུ་བཅུ་
དྲུག་གི་སྤྱིའི་བཤད་པ་མདོར་བསྡུས་ཙམ་དང༌། ཕྱི་ནང་གི་གྲུབ་མཐའ་སྨྲ་བ་དག་གིས་
བདག་ཇི་ལྟར་འདོད་པའི་ཤེས་བྱེད་ཀྱི་ཁུངས་འགོད་པ།སྐབས་བབ་ཕྱིན་ཅི་ལོག་བཞི་ལས་
བདག་དང་བདག་གིར་འཛིན་པས་ང་རྒྱལ་དང་ཆགས་སོགས་བསྐྱེད་ཚུལ་བསྟན་པའོ།།
དང་པོ་ནི།བསྟན་བཅོས་འདིར་ཀུན་རྫོབ་བདེན་པ་ལ་བརྟེན་པའི་སྨིན་བྱེད་ལམ་
གྱི་རིམ་པ་དང༌། དོན་དམ་བདེན་པ་ལ་བརྟེན་པའི་གྲོལ་བྱེད་ལམ་གྱི་རིམ་པ་གཉིས་ཀྱི་སྒོ་
ནས་བསྟན་ཏེ།རབ་ཏུ་བྱེད་པ་དང་པོ་བཞིས་ལུས་ཅན་རྣམས་འཁོར་བར་འཆིང་བྱེད་མ་
རིག་པ་དང་དེས་བསྐྱེད་པའི་ཚུལ་མིན་ཡིད་བྱེད་ཕྱིན་ཕྱི་ལོག་བཞིས་འཁོར་བར་ལྟུང་བར་
བསྟན་ལ།དེ་ལྟར་ཕྱིན་ཅི་ལོག་གི་རྟོག་པ་བཞི་པོ་དེ་དག་བསལ་བྱར་ཤེས་པར་བྱ་བའི་ཕྱིར་
འཇིག་རྟེན་པའི་ཡང་དག་པར་འཛིན་པའི་དམིགས་པ་ཕུང་པོ་ལྔ་པོ་དེ་དག་ནི་རྒྱུ་རྐྱེན་ལ་
རག་ལས་པས་མི་རྟག་པ་དང༌།ལས་ཉོན་གྱིས་གནོད་པའི་གཞན་དབང་ཅན་ཡིན་པས་
སྡུག་བསྔལ་བ་དང་། གང་སྡུག་བསྔལ་བ་དེ་དག་རྟག་ཏུ་སྐྱོ་བ་སྐྱེད་པར་བྱེད་པ་ཡིན་པས་
མི་་གཙང་བ་དང་། གང་མི་གཙང་བ་དེ་དག་ནི་དོར་བར་བྱ་བ་ཡིན་པས་བདག་དང་
བདག་གིར་ཡོངས་སུ་གཟུང་བར་བྱ་མི་འོས་པས་བདག་མེད་པའོ།། དེ་ལྟར་མི་རྟག་པ་དང་
སྡུག་བསྔལ་བ་དང་མི་གཙང་བ་དང་བདག་མེད་པའི་རང་བཞིན་ལ་ཕྱིན་ཅི་ལོག་ཏུ་
གས་པའི་རྟོག་པ་འདི་དག་སྤང་བར་བྱ་བ་ཉིད་དུ་མངོན་པར་གསལ་བར་བྱས་ནས་
སངས་རྒྱས་ཉིད་ཐོབ་བྱའམ་བླང་བར་བྱ་བ་ཉིད་དོ་ཞེས་ལེའུ་དང་པོ་བཞིས་བསྟན་ཏོ།། དེ་
ནས་ལེའུ་བཞིས་མཐུན་རྐྱེན་བྱང་ཆུབ་ཀྱི་སེམས་བསྐྱེད་ནས་ཐེག་ཆེན་གྱི་སྤྱོད་པ་ལ་སློབ་
26

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
ཚུལ་བསྟན་ལ། དེ་ནས་ལེའུ་བརྒྱད་ཀྱིས་དོན་དམ་གཏན་ལ་དབབ་པའི་སྒོ་ནས་ལུས་ཅན་
རྣམས་འཁོར་བ་ལས་གྲོལ་ཚུལ་རྒྱས་པར་བསྟན་ཏོ།།
གཉིས་པ་ནི།ཕྱིན་ཅི་ལོག་བཞི་ལས་བདག་དང་བདག་གིར་འཛིན་པའི་ཕྱིན་ཅི་
ལོག་འདི་ནི་ལུས་ཅན་རྣམས་འཁོར་བར་འཆིང་བྱེད་དམ་རྒྱུའི་གཙོ་བོ་ཡིན་པའི་ཕྱིར། ཐར་
འདོད་རྣམས་ཀྱིས་ཐོག་མར་དེའི་འཛིན་སྟངས་སམ་ཞེན་ཡུལ་སུན་ཕྱུང་བ་ལ་རག་ལས་
པས། དེའི་དམིགས་ཡུལ་གྱི་བདག་དང་ཞེན་ཡུལ་གྱི་བདག་གམ། ཡང་ན་ཐ་སྙད་དུ་ཡོད་
པའི་བདག་གམ་དགག་བྱའི་བདག་གཉིས་སོ་སོར་ཕྱེ་སྟེ་དགག་ཤེས་དགོས་ཏེ། འཇུག་པ་
ལས།ཉོན་མོངས་སྐྱོན་རྣམས་མ་ལུས་འཇིག་ཚོགས་ལ།།ལྟ་ལས་བྱུང་བར་བློ་ཡིས་མཐོང་
གྱུར་ཅིང་།། བདག་ནི་འདི་ཡི་ཡུལ་དུ་རྟོགས་བྱས་ནས།། རྣལ་འབྱོར་པ་ཡིས་བདག་ནི་
འགོག་པར་བྱེད།།ཅེས་གསུངས་པས་སོ།།དེ་ལ་ཐོག་མར་ཕྱི་ནང་གི་གྲུབ་མཐའ་སྨྲ་བ་དག་
གིས་བདག་འདོད་ཚུལ་ཇི་ལྟར་ཡིན་བརྗོད་པར་བྱའོ།། སྤྱིར་རྣམ་དཔྱོད་ཡོད་མེད་ལ་མ་
ལྟོས་པར་ཐ་མལ་པའི་འགྲོ་བ་ཞིག་ཡིན་ཕྱིན་ཆད་ངའམ་བདག་ཅེས་པ་ཞིག་འབད་རྩོལ་ལ་
མི་ལྟོས་པར་ངང་ངམ་གྱིས་འབྱུང་ཞིང༌། དེའི་ཆེད་དུ་ཐབས་ལམ་འདྲ་མིན་གྱིས་ལས་སྣ་
ཚོགས་བསགས་པ་དང་།བདག་ཉིད་བདེ་བ་དང་ལྡན་འདོད་སྡུག་བསྔལ་དང་བྲལ་འདོད་
གཅིག་མཚུངས་སུ་ཡོད་ཀྱང་། བདག་གི་ངོ་བོ་ཇི་ལྟར་གྲུབ་མིན་སོགས་ནི་ཕྱི་ནང་གི་གྲུབ་
མཐའ་སྨྲ་བ་མ་གཏོགས་གཞན་སེམས་ཅན་རང་འགའ་བ་རྣམས་ཀྱིས་དཔྱད་པ་ཅུང་ཟད་
ཀྱང་མི་བྱེད་དོ།།
དེ་ལྟར་བཅིང་གྲོལ་གྱི་གཞིར་གྱུར་པའི་བདག་ནི།ཕྱི་རོལ་གྲངས་ཅན་པ་རྣམས་
གྱིས་ནི།བདེ་སྡུག་ལ་ལོངས་སྤྱོད་པ་པོ་དང་། རྟག་པའི་དངོས་པོ་དང༌།རྣམ་འགྱུར་གྱི་བྱེད་
པ་པོ་མིན་པ།རྡུལ་མུན་སྙིང་སྟོབས་ཀྱི་རང་བཞིན་གྱི་ཡོན་ཏན་མེད་པ། སེམས་ཅན་ཐམས་
ཅད་ཀྱི་བདག་གི་རང་བཞིན་གཅིག་པས་ན་ཁྱབ་པར་བྱེད་པ་དང༌། བྱ་བ་མེད་པ་སྟེ་ཁྱད་
ཆོས་དུ་མ་ལྡན་པའི་རང་དབང་བའི་གང་ཟག་ཅིག་ལ་འདོད་དེ། འཇུག་པ་ལས།ཟ་པོ་རྟག་
དངོས་བྱེད་པོ་མིན་པའི་བདག།ཡོན་ཏན་བྱ་མེད་མུ་སྟེགས་རྣམས་ཀྱིས་བརྟགས།། ཞེས་
སོགས་རྩ་འགྲེལ་ལས་དང་།རྟོག་གེ་འབར་བ་སྒོ་མང་དཔར་མ་གྲངས་༤༩༡ལས།དེ་དག་ནི་
27

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
བདག་སྟེ་ཤེས་པ་ཡོད་པ་ལས་ཐ་དད་དུ་མ་གྱུར་པ། མ་སྐྱེས་པ།རྟག་པ།མ་བྱས་པ།ཟ་བ་
པོ། གཙོ་བོ།ཁྱབ་པ།བྱེད་པ་མེད་པ།ཡོན་ཏན་གསུམ་ལས་བཟློག་པ་མི་སྐྱེད་པའི་ཆོས་ཅན་
རྐྱེན་ཉེ་བར་རྙེད་ནས་ཤེས་པ་བསྐྱེད་པ་སྙིང་སྟོབས་ལ་སོགས་པའི་མཚན་ཉིད་ཅན་མ་ཡིན་
པའི་ཕྱིར།ཡོན་ཏན་མ་ཡིན་པ་རྩོམ་པ་མེད་པ་ཡིན་པའི་ཕྱིར་མི་སྐྱེ་བའི་ཆོས་ཅན་སྤྱོད་པའི་
ཕྱིར་ན་ཡུལ་ཅན་ནོ།།སྐྱེ་བ་དང་ཉམས་པ་མེད་པའི་ཕྱིར་རྟག་པའོ།།རང་བཞིན་དང་འགྱུར་
བ་ལས་གགཞན་ཡིན་པའི་ཕྱིར་རྟགས་མེད་པ།གཅིག་ཡིན་པའི་ཕྱིར་ཆ་ཤས་དང་བྲལ་བ།
དང་པོ་དང་ཐ་མ་མེད་པའི་ཕྱིར་མཐའ་མེད་པ་སྟེ། འདི་དག་ནི་སྐྱེས་བུའི་མཚན་ཉིད་ཡིན་
ནོ།།ཞེས་དང་།གྲུབ་མཐའ་ཐུབ་བསྟན་ལྷུན་པོའི་མཛེས་རྒྱན་མཚོ་སྔོན་དཔར་མ་གྲངས་༢༤
ལས།སྐྱེས་བུའམ་བདག་ནི། ཤེས་པའི་ངོ་བོ་ཡིན་པ། རྣམ་འགྱུར་རྣམས་ཀྱི་བྱེད་པ་པོ་མིན་
པ། མ་སྐྱེས་པས་རྟག་པ།བདེ་སྡུག་ལ་ལོངས་སྤྱོད་པས་ཟ་བ་པོ། ཡོན་ཏན་གསུམ་མེད་པ།
འགྲོ་བ་ཐམས་ཅད་ལ་ཁྱབ་པ།ཆ་ཤས་དང་བྲལ་བས་གཅིག་པུ།ཐོག་མ་དང་ཐ་མ་མེད་
པས་མཐའ་མེད་པའི་མཚན་ཉིད་ཅན་དུ་འདོད་དོ།།ཞེས་དང༌།ཚད་ཆེན་དཀའ་འགྲེལ་ཐེ་
ཝན་དཔར་མ་གྲངས་༤༠༠ལས། ད་ནི་གྲངས་ཅན་གྱིས་ཀུན་ཏུ་བརྟགས་པའི་བདག་དགག་
པར་བྱ་བའི་ཕྱིར།གཞན་དག་ཅེས་བྱ་བ་ལ་སོགས་པ་སྨོས་ཏེ། གཞན་དག་ཅེས་བྱ་བ་ནི་
གྲངས་ཅན་རྣམས་སོ།། དེ་དག་ནི་སེམས་པ་ཅན་བདག་གི་རང་གི་ངོ་བོ་བློ་ལས་ཐ་དད་
པར་རྟོག་པར་བྱེད་དེ།འདི་ལྟར་བློ་ནི་གཙོ་བོའི་རང་བཞིན་ཡིན་ལ།སེམས་པ་ཅན་ནི་སྐྱེས་
བུ་ཉིད་ཀྱི་རང་གི་ངོ་བོ་ཡིན་ནོ་ཞེས་བྱ་བ་ནི་དེ་དག་གི་གཞུང་ལུགས་ཡིན་ནོ།།ཞེས་སོགས་
ཀྱིས་བདག་གི་ངོ་བོ་ཤེས་པ་ཡིན་པ་དང་དེ་ཡང་ཁྱད་ཆོས་དགུ་ལྡན་དུ་འདོད་དོ།།
རིགས་པ་ཅན་པ་དང༌། བྱེ་བྲག་པས་ནི། བློ་དང་བདེ་བ་དང་སྡུག་བསྔལ་དང༌།
འདོད་པ་དང་སྡང་བ་དང་འབད་པ་དང་ཆོས་དང་ཆོས་མ་ཡིན་པ་དང་བྱ་བའི་ཤུགས་ཏེ་
བདག་ཁྱད་ཆོས་དགུ་ལྡན་དང་།བདག་གི་ངོ་བོ་ནི་འདུ་བྱེད་རྣམས་ཀྱི་རྟེན་འདུ་བའི་རྒྱུ
སེམས་མེད་པའི་མི་འཇིག་པའི་ངོ་བོར་འདོད་དེ། ཚད་ཆེན་དཀའ་འགྲེལ་ཐེ་ཝན་དཔར་མ་
གྲངས་༣༦༠ལས།བདག་གི་བྱ་བ་དང་བྲལ་བ་ཉིད་དུ་བསྟན་པའི་ཕྱིར།གཞན་དག་ཀྱང་ནི་
ཞེས་བྱ་བ་ལ་སོགས་པ་སྨྲོས་ཏེ།གཞན་དག་ཀྱང་ནི་ཞེས་བྱ་བ་ནི་རིགས་པ་ཅན་དང་།བྱེ་
བྲག་པ་རྣམས་སོ།། དེ་དག་ནི་ལུས་དང་དབང་པོ་དང་བློ་ལས་ཐ་དད་པའི་བདག་ཅེས་བྱ་
28

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
བའི་རྫས་འདོད་པ་དང་།སྡང་བ་དང་འབད་པ་དང༌། བདེ་བ་དང་སྡུག་བསྔལ་དང་།ཤེས་
པ་དང་ཆོས་དང་ཆོས་མ་ཡིན་པ་དང་།འདུ་བྱེད་རྣམས་ཀྱི་རྟེན་འདུ་བའི་རྒྱུ་སེམས་མེད་
པའི་ངོ་བོ་མི་འཇིག་པ་ཐམས་ཅད་དུ་འགྲོ་བ། དགེ་བ་དང་མི་དགེ་བའི་ལས་ཐ་དད་པ་
རྣམས་ཀྱི་བྱེད་པ་པོ་དེའི་འབྲས་བུ་འདོད་པ་དང་མི་འདོད་པའི་ཟ་བ་པོར་ཡོངས་སུ་རྟོག་
པར་བྱེད་དོ།།ཞེས་དང༌།གྲུབ་མཐའ་ཆེན་མོ་ལས།དེས་ན་བྱེ་བྲག་པ་ནི་བདག་ཀུན་ལ་ཁྱབ་
པ་དང༌།སེམས་མེད་བེམ་པོ་གཟུགས་ཅན་པ་ཡིན་ཀྱང༌།ཕྱིའི་རེག་བྱ་སོགས་སུ་མི་འདོད་
ལ།དེ་ལ་ཕྱིའི་བདག་དང་ནང་གི་བདག་གཉིས་འདོད་ལ།རིག་པ་ཅན་ནི་བདག་ཀུན་ལ་
ཁྱབ་པའི་ཆ་ཤས་རྡུལ་ཕྲ་རབ་ཙམ་ཡིད་དེ་ཙམ་དང་ལྡན་གྱིས་བདག་གི་ཆ་གཞན་ལ་མི་
ལྡན་པར་འདོད་པ་འདི་ཙམ་བྱེ་རིག་གཉིས་ཀྱི་ཁྱད་པར་དུ་འཐད་དེ། ཞེས་གསལ་བར་
གསུངས་པ་དང༌།
དཔྱོད་པ་པས་ནི།བདག་དེ་བློ་ཡི་ངོ་བོ་དང་སེམས་པ་ཅན་དང་བེམ་པོ་མ་ཡིན་
པར་ཤེས་རིག་གི་རང་བཞིན་ཡིན་ལ་དེ་ཡང་མི་རྟག་པ་མ་ཡིན་པར་རྟག་པའི་ངོ་བོར་
འདོད་དེ། ཚད་ཆེན་ལས། གཞན་དག་བདག་ནི་ལྡོག་པ་དང༌།། རྗེས་འགྲོ་བདག་ཉིད་ཅན་
གྱི་ནི།། སེམས་པའི་ངོ་བོ་ཉིད་དུ་འདོད།། སེམས་པ་བློ་ཡི་མཚན་ཉིད་ཅན།། ཞེས་དང་། བློ་
དག་དང་ནི་སྐྱེས་བུ་ནི།།ངེད་ཀྱི་སེམས་ཀྱི་རང་བཞིན་ཕྱིར།།རྟག་ཉིད་དང་ནི་གཅིག་ཉིད་
འདོད།།ཅེས་དང༌།དེའི་དཀའ་འགྲེལ་ཐེ་ཝན་དཔར་མ་གྲངས་༣༨༥ལས།བློ་དག་ཀྱང་ནི་
ཞེས་བྱ་བ་ལ་སོགས་པ་སྨོས་ཏེ།བློ་རྣམས་དང་སྐྱེས་བུ་ནི་རྟག་པ་ཉིད་དང་།གཅིག་པ་ཉིད་
དུ་འདོད་དེ།ཅིའི་ཕྱིར་ཞེ་ན།སེམས་པ་ཅན་གྱི་རང་བཞིན་ཡིན་པའི་ཕྱིར་རོ།།སྐྱེས་བུ་ནི་
བློའི་མཚན་ཉིད་ཀྱི་སེམས་པ་ཅན་གྱི་རང་བཞིན་ཡིན་པའི་ཕྱིར། ཁོ་བོ་ཅག་སྟེ། ངེད་ཀྱི་
ལུགས་ཀྱིས་ཞེས་བྱ་བའི་དོན་ཏོ།། ཞེས་དང་།གྲུབ་མཐའ་ཆེན་མོ་གྲངས་༡༠༤ལས་ཀྱང༌།
བདག་ནི་བློ་དང་ཤེས་རིག་རྟག་རྫས་སོགས།། ཞེས་པ་བདག་ནི་གྲངས་ཅན་ལྟར་མ་ཡིན་
པར་བློའི་ངོ་བོ་དང་སེམས་པ་ཅན།དབང་ཕྱུག་པ་ལྟར་བེམ་པོ་མ་ཡིན་པར་ཤེས་རིག་གི་
རང་བཞིན།སངས་རྒྱས་པ་ལྟར་མི་རྟག་པ་མ་ཡིན་པར་རྟག་པའི་ངོ་བོ།རྒྱང་ཕན་ལྟར་ལུས་
སེམས་དབྱེར་མེད་མ་ཡིན་པར་ལུས་ལས་ཡན་གར་བའི་རྫས་ཡོད།རིགས་པ་ཅན་པ་བཞིན་
དུ་རྗེས་སུ་འགྲོ་ལྡོག་མེད་པ་ལྟར་མིན་པར་བདེ་སྡུག་སོ་སོའི་དུས་ཀྱི་མྱོང་བ་པོའི་རྣམ་
29

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གྲངས་དང་། གནས་སྐབས་མི་རྟག་ཀྱང་སྐྱེས་བུའི་ངོ་བོ་ལ་ལྡོག་པ་དང་ཆ་སོགས་དབྱེར་
མེད་པར་འདོད་དེ། དཔེར་ན་སྦྲུལ་འཁྱིལ་བ་དང་བརྐྱངས་པའི་གནས་སྐབས་ལྡོག་པ་ཐ་
དད་ཀྱང་ངོ་བོ་སྦྲུལ་ཡིན་པ་མི་ལྡོག་པ་བཞིན་ནོ།། ཞེས་སོགས་གསུངས་པའི་ཕྱིར་རོ།། འོ་ན་
དཔྱོད་པ་པས་བདག་འདོད་ཚུལ་གྲངས་ཅན་པ་ལྟར་མི་འདོད་ན།འཇུག་པ་ལས།དེའི་དབྱེ་
ཅུང་ཟད་ཅུང་ཟད་ལ་བརྟེན་ནས།།མུ་སྟེགས་ཅན་གྱི་ལུགས་རྣམས་ཐ་དད་འགྱུར།། ཞེས་
གྲངས་ཅན་གྱིས་བདག་ཁས་བླངས་པ་དེ་བཞིན་དུ་བདག་དེའི་དབྱེ་བའམ་ཁྱད་ཆོས་ཅུང་
ཟད་རེ་བྱས་ཏེ་མུ་སྟེགས་རྣམས་ཀྱིས་ལུགས་ཐ་དད་དུ་འགྱུར་ཚུལ་གསུངས་པ་དང་འགལ་
བར་དོགས་པས་དཔྱད་པར་བྱའོ།།
ནམ་མཁའི་གོས་ཅན་ནམ་གཅེར་བུ་པས་ནི། བདག་དེ་སེམས་ཀྱི་མཚན་ཉིད་རྫས་
ཀྱི་ངོ་བོས་གནས་སྐབས་ཐ་དད་ལ་གནས་སྐབས་ཅན་ཐ་མི་དད་པའི་ཀུན་ལ་རྗེས་སུ་འགྲོ་
བའི་བདག་ཉིད་ཅིག་ལ་འདོད་དེ། ཚད་ཆེན་ལས།རྒྱལ་དཔོག་པ་བཞིན་རྒྱལ་བ་པ།། རྫས་
དང་རྣམ་གྲངས་ངོ་བོ་ཡིས།།ལྡོག་དང་རྗེས་འགྲོ་བདག་ཉིད་ཅན།།སྐྱེས་བུ་ཤེས་པའི་མཚན་
ཉིད་སྨྲ།།ཞེས་དང༌།དེའི་དཀའ་འགྲེལ་ཐེ་ཝན་དཔར་མ་གྲངས་༤༠༧ལས།དེ་དག་ནི་འདི་
སྐད་དུ་བདག་ནི་སེམས་ཀྱི་མཚན་ཉིད་ཁོ་ན་ཡིན་ཏེ། དེ་ཡང་རྫས་ཀྱི་ངོ་བོས་གནས་སྐབས་
ཐ་དད་ལ་གནས་སྐབས་ཅན་ཐ་མི་དད་པའི་ཕྱིར་རྗེས་སུ་འགྲོ་བའི་བདག་ཉིད་ཡིན་ལ།
རྣམ་གྲངས་ཀྱི་ངོ་བོས་ནི་གནས་སྐབས་རེ་རེ་ལ་ཐ་དད་པའི་ཕྱིར་ལོག་པའི་བདག་ཉིད་
ཡིན་པར་སྨྲའོ།།ཞེས་གསུངས་སོ།།
ཕྱི་རོལ་རྒྱང་འཕེན་གྱིས་ནི།དབང་ཕྱུག་ནག་པོའི་གཞུང་ལས།ཇི་ཙམ་དབང་པོའི་
སྤྱོད་ཡུལ་བ།།སྐྱེས་བུའང་དེ་ཙམ་ཁོ་ནར་ཟད།། བཟང་མོ་མང་ཐོས་གང་སྨྲས་པ།།དེ་དག་
སྤྱང་ཀིའི་རྗེས་དང་འདྲ།། ཞེས་དབང་པོའི་སྤྱོད་ཡུལ་དུ་གྱུར་པའི་ཚེ་འདིའི་བདེ་སྡུག་མྱོང་
བ་པོའི་བདག་ཅིག་འདོད་ལ་དེ་ཡང་ལུས་ལ་བརྟེན་པས་ལུས་སེམས་དབྱེར་མེད་དུ་འདོད་
ཅིང་ལུས་ཞིག་པ་ན་དེ་ཡང་འཇིག་པར་འགྱུར་བས་སྐྱེ་བ་སྔ་ཕྱི་མེད་པར་འདོད་དོ།། དེ་
དག་ནི་ཕྱི་རོལ་པའི་གྲུབ་མཐའ་སྨྲ་བ་དག་ལས་རྒྱང་འཕེན་མ་གཏོགས་ཕུང་པོ་ལས་ངོ་བོ་
ཐ་དད་པའི་བདག་འདོད་ཚུལ་མདོར་བསྡུས་ཙམ་བཀོད་པའོ།།
30

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
ནང་པ་སངས་རྒྱས་པའི་གྲུབ་མཐའ་སྨྲ་བ་དག་གིས་ནི། ཕུང་པོ་མ་གཏོགས་དེ་
འཛིན་མ་གྲུབ་ཕྱིར།།ཞེས་ཕུང་པོ་ལས་ངོ་བོ་ཐ་དད་པའི་བདག་ཁས་མི་ལེན་ཞིང་། དེ་ཡང་
བྱེ་བྲག་སྨྲ་བའི་སྡེ་པ་མང་བཀུར་བ་ཁ་ཅིག་གིས་མདོ་ལས། དགེ་སློང་དག་དགེ་སྦྱོང་
བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི།ཉེ་བར་
ལེན་པའི་ཕུང་པོ་ལྔ་པོ་འདི་ཁོ་ན་ལ་ཡང་དག་པར་རྗེས་སུ་ལྟའོ།། ཞེས་གསུངས་པ་ལ་
བརྟེན་ནས་ཕུང་པོ་ལྔ་ཆར་བདག་ཏུ་འདོད་པ་དང༌། ཡང་མང་བཀུར་བ་ཁ་ཅིག་གིས།
ཆེད་དུ་བརྗོད་པའི་ཚོམས་ལས།བདག་ཉིད་བདག་གི་མགོན་ཡིན་གྱི།།གཞན་ལྟ་སུ་ཞིག་
མགོན་དུ་འགྱུར།། བདག་ཉིད་ལེགས་པར་ཐུལ་བས་ནི།། མཁས་པས་མཐོ་རིས་ཐོབ་པར་
འགྱུར།།ཞེས་དང་།སེམས་འདུལ་བ་ནི་ལེགས་པ་སྟེ།སེམས་འདུལ་བ་ཡིས་བདེ་བ་འདྲེན།།
ཞེས་སོགས་གསུངས་པ་ལ་བརྟེན་ནས་སེམས་བདག་ཏུ་འདོད་པ་དང༌། གནས་མ་བུའི་སྡེ་
པ་འགའ་ཞིག་གིས་རྟག་མི་རྟག་སོགས་གང་རུང་ཞིག་ཁས་བླངས་ན་གནོད་བྱེད་མཐོང་
ནས་རྟག་མི་རྟག་སོགས་གང་དུ་ཡང་བརྗོད་དུ་མེད་པའི་བདག་ཁས་ལེན་ཏེ། དབུ་མ་
འཇུག་པ་ལས།ཁ་ཅིག་དེ་ཉིད་གཞན་ཉིད་རྟག་མི་རྟག །ལ་སོགས་བརྗོད་མེད་གང་ཟག་
རྫས་ཡོད་འདོད།།ཅེས་དང་། ཚད་ཆེན་ལས།བདེ་གཤེགས་པར་སེམས་འགའ་ཞིག་ཀྱང༌།།
གང་ཟག་ཐ་སྙད་སྒོ་ནས་ནི།།དེ་ཉིད་གཞན་ཡིན་སོགས་བྲལ་བ།།བདག་ཏུ་རབ་ཏུ་བརྗོད་
པར་བྱེད།།མུ་སྟེགས་ལྟ་བར་ཐལ་འགྱུར་ཕྱིར།།གང་ཟག་ཕུང་པོ་ལས་གཞན་མིན།།དུ་མ་
སོགས་འགྱུར་ཕྱིར་དེ་ཉིད།། མ་ཡིན་དེ་ཕྱིར་བརྗོད་མེད་ལེགས།། ཞེས་དང་། ཚད་ཆེན
དཀའ་འགྲེལ་ལས།ལ་ལ་ཞེས་བྱ་བ་ནི་གནས་མ་བུ་པ་དག་གོ།དེ་དག་ནི་བདག་བདེ་བར་
གཤེགས་པའི་སྲས་སུ་རློམ་ན་ཡང་བདག་གང་ཟག་གི་ཐབས་ཀྱིས་ཕུང་པོ་དག་ལས་དེ་
ཉིད་དང་གཞན་དུ་བརྗོད་དུ་མེད་པར་རྟོགས་པར་བྱེད་དོ།།ཞེས་གསུངས་པའི་ཕྱིར་རོ།།
མདོ་སྡེ་པ་ལ་ལུང་གི་རྗེས་འབྲང་དང་རིགས་པའི་རྗེས་འབྲང་གཉིས་ལས།ལུང་གི་
རྗེས་འབྲང་གི་མདོ་སྡེ་པས་ནི་ཁ་ཆེའི་བྱེ་བྲག་སྨྲ་བ་འགའ་ཞིག་གིས་འདོད་པ་ལྟར་ཕུང་
པོའི་རྒྱུན་ལ་འདོད་པ་དང་།རིགས་པའི་རྗེས་འབྲང་གི་མདོ་སྡེ་པ་ཁ་ཅིག་གིས་ཡིད་ཀྱི་རྣམ་
པར་ཤེས་པ་ལ་བདག་ཏུ་འདོད་དེ།མཛོད་འགྲེལ་གནས་དགུ་པ་ལས།དེ་ལྟ་བས་ན་གང་
ཟག་བཏགས་པའི་ཡོད་པ་ཡིན་ཏེ།ཕུང་པོ་དང་རྒྱུན་ལ་སོགས་པ་བཞིན་ནོ།། ཞེས་དང་།རྩ་
31

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཤེས་ཊཱིཀ་ཆེན་ལས།འདི་སྡེ་པ་གང་གིས་འདོད་རྩ་ཤེའི་འགྲེལ་པ་འགྲེལ་བཤད་རྣམས་ལལས་
མི་གསལ་ཡང་མཛོད་འགྲེལ་གྱི་གནས་དགུ་པར་བཤད་པ་དང་མཐུན་པས་མདོ་སྡེ་པ་དང་
ཁ་ཆེ་བའི་འདོད་པའོ།།ཞེས་སོགས་ལས་གསལ་བར་གསུངས་སོ།།གཞན་ཡང་གོང་དུ་
དྲངས་པའི་མདོ་ལས།སེམས་འདུལ་བ་ནི་ལེགས་པ་སྟེ།སེམས་འདུལ་བ་ཡིས་བདེ་བ་
འདྲེན།།ཞེས་སོགས་ལ་བརྟེན་ནས་ཀྱང་རྣམ་པར་ཤེས་པ་བདག་ཏུ་འདོད་དོ།།
སེམས་ཙམ་པ་ལ་ཡང་ལུང་གི་རྗེས་འབྲང་ཀུན་གཞི་འདོད་པ་དང༌།རིགས་པའི་
རྗེས་འབྲང་ཀུན་གཞི་མི་འདོད་པ་གཉིས་ལས།ཀུན་གཞི་འདོད་པ་རྣམས་ཀྱིས་ཀུན་གཞི་
རྣམ་པར་ཤེས་པ་བདག་ཏུ་འདོད་དེ། དགོངས་འགྲེལ་ལས།ལེན་པའི་རྣམ་པར་ཤེས་པ་
ཟབ་ཅིང་ཕྲ།།ས་བོན་ཐམས་ཅད་ཆུ་བོའི་རྒྱུན་བཞིན་འབབ།།བདག་ཏུ་རྟོག་པར་འགྱུར་ན་
མི་རུང་ཞེས།།འདི་ནི་བྱིས་པ་རྣམས་ལ་ངས་མ་བསྟན།།ཞེས་སོགས་ལ་བརྟེན་ནས་ཚོགས་
དྲུག་ལས་ངོ་བོ་ཐ་དད་པའི་ཀུན་གཞི་རྣམ་ཤེས་བདག་ཏུ་སྨྲ་བར་བྱེད་ལ།རིགས་པའི་རྗེས་
འབྲངས་ཀྱི་སེམས་ཙམ་པས་ནི་རྣམ་འགྲེལ་ལས་གསུངས་པ་ལྟར་དྲུག་པ་ཡིད་ཀྱི་རྣམ་པར་
ཤེས་པ་བདག་ཏུ་འདོད་དོ།།
དབུ་མ་རང་རྒྱུད་པས་ཀྱང་ཡིད་ཀྱི་རྣམ་པར་ཤེས་པ་བདག་ཏུ་འདོད་དེ། རྟོག་གེ་
འབར་བ་ལས།འདི་ལྟར་ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་
སུ་འདོགས་ཏེ།འདི་ལྟར་རྣམ་པར་ཤེས་པ་ནི་ཡང་སྲིད་པ་ལེན་པའི་ཕྱིར་བདག་ཡིན་ནོ།།
ཞེས་སོགས་གསུངས་སོ།།དེ་དག་གིས་ནི་བདག་དེ་ཉིད་བཏགས་དོན་བཙལ་ནས་ཉེ་བར་
བླང་བྱ་ཕུང་པོའི་གསེབ་ནས་འཇོག་པ་ཡིན་ནོ།།
དབུ་མ་ཐལ་འགྱུར་བས་ནི།མདོ་ལས།ཇི་ལྟར་ཡན་ལག་ཚོགས་རྣམས་ལ།།བརྟེན་
ནས་ཤིང་རྟ་བརྗོད་པ་ལྟར།།དེ་བཞིན་ཕུང་པོ་རྣམས་བརྟེན་ནས།།ཀུན་རྫོབ་སེམས་ཅན་
ཞེས་བྱའོ།།ཞེས་དང༌།འཇུག་པ་ལས།མདོ་ལས་ཕུང་པོ་བརྟེན་ནས་ཡིན་གསུངས་པ།།དེའི་
ཕྱིར་ཕུང་པོ་འདུས་ཙམ་བདག་མ་ཡིན།།ཞེས་སོགས་ཀྱིས་ཉེ་བར་བླང་བྱ་ཕུང་པོ་ལ་བརྟེན་
ནས་ཉེ་བར་ལེན་པ་པོ་བདག་འཇོག་པ་མ་གཏོགས་ཕུང་པོའི་གསེབ་ནས་བདག་གི་མཚན་
གཞི་ཅུང་ཟད་ཀྱང་རྙེད་རྒྱུ་མེད་པར་འདོད་དེ། དབུ་མ་དགོངས་པ་རབ་གསལ་ལས
32

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
ལུགས་མཆོག་ཏུ་གྱུར་པ་འདིའི་གང་ཟག་འཇོག་ཚུལ་ལ་ནི།ཕུང་པོ་ལས་ངོ་བོ་ཐ་དད་པའི་
བྱེད་པ་པོ་ཐ་སྙད་ཙམ་དུ་ཡང་མེད་པ་དང་།ཐ་སྙད་དུ་ལས་དང་རྣམ་སྨིན་ཁས་བླངས་པ་
ན།མདོ་ཕྱི་མས་གསུངས་པ་བཞིན་དུ་ལས་ཀྱི་བྱེད་པ་པོ་གང་ཟག་ངེས་པར་འདོད་དགོས་
པས་དེ་ཡང་ཉེ་བར་བླང་བྱའི་གསེབ་ནས་མི་འཇོག་པར། དེ་དག་གི་ཉེ་པར་ལེན་པ་པོ་
འཇོག་པ་ནི་ཤིན་ཏུ་ལེགས་པ་ཡིན་ནོ།། ཞེས་གསུངས་པས་ངེས་པ་བདེ་བླག་ཏུ་སྟེར་རོ་
སྙམ་མོ།།
གཉིས་པ་ནི། དེ་ལྟར་བདག་དང་བདག་གི་བ་རང་བཞིན་གྱིས་གྲུབ་པར་འཛིན་
པའི་ཕྱིན་ཅི་ལོག་འདིས་ང་རྒྱལ་དང་ཆགས་སྡང་སོགས་ཇི་ལྟར་བསྐྱེད་སྙམ་ན། དབུ་མ་
བཞི་བརྒྱ་པའི་རབ་བྱེད་བཞི་པ་ལས།བདག་གམ་བདག་གི་སྙམ་དྲེགས་པ།། སྲིད་པར་དམ་
པ་སུ་ལ་འགྱུར།།གང་ཕྱིར་ལུས་ཅན་ཐམས་ཅད་ལ།།ཡུལ་རྣམས་ཐམས་ཅད་མཚུངས་ཕྱིར་
རོ།།ཞེས་དང༌།དེའི་ཟླ་འགྲེལ་ལས་ཀྱང་ངར་འཛིན་པ་དང་ང་ཡིར་འཛིན་པ་དག་ནི་རྒྱལ་
པོ་ལ་ཀླགས་ཏེ། གནས་པས་དེ་གཉིས་བཀག་པའི་སྒོ་ནས་ཕལ་ཆེར་རྒྱལ་པོ་ཁོ་ན་ལ་རྗེས་
སུ་སྟོན་ཏོ།། དེ་ལ་བདག་ཏུ་འཛིན་པ་ནི་ང་ནི་མངའ་བདག་གོ་ཞེས་བདག་ཉིད་ལ་བསྟོད་
པར་ཡོངས་སུ་རྟོགས་པ་ལས་སྐྱེ་ལ།བདག་གིར་འཛིན་པ་ནི་ཡུལ་འདི་དག་ནི་
བདག་གིའོ་ཞེས་བདག་གིས་བྱས་པའི་དོན་དབང་དུ་གྱུར་པ་ཉིད་དུ་བརྟགས་པ་ལས་སྐྱེའོ།།
ཞེས་གསུངས་པས།ཐོག་མར་སོ་སྐྱེས་རང་འགའ་བ་རྣམས་བདག་ལ་བསྟོད་སྨད་སོགས་ཀྱི་
ཁྱད་པར་ལས་བདག་ལ་ཞེན་ཅིང་།བདག་གི་བ་རྣམས་དེའི་དབང་བྱར་ཞེན་པ་ལས་དེ་
དག་ངོ་བོ་ཉིད་ཀྱིས་གྲུབ་པའམ་ཚུགས་ཐུབ་ཏུ་གྲུབ་པར་སྣང་ཞིང་སྣང་བ་ལྟར་ཞེན་པས་
བདག་ཏུ་འཛིན་ཅིང་།དེ་ནས་ཚུལ་མིན་ཡིད་བྱེད་ཀྱི་རྣམ་རྟོག་གིས་སྒྲོ་བཏགས་ནས་རང་
བཞིན་གྱིས་གྲུབ་པའི་ཡིད་དུ་འོང་བ་དང་མི་འོང་བར་ལྟ་ཞིང༌།དེ་ལྟར་བལྟས་པས་ཡུལ་
ལ་འདོད་པའི་རྣམ་པར་ཟུག་པ་དང༌། མི་འདོད་པ་རྒྱབ་ཀྱིས་ཕྱོགས་པར་འཛིན་པ་ནི་
ཆགས་སྡང་གཉིས་ཡིན་ནོ།། འོ་ན་ཆགས་སྡང་འདྲེན་བྱེད་ཀྱི་རྒྱུ་ཚུལ་མིན་ཡིད་བྱེད་དེ་གང་
ཡིན་ཞེ་ན།རྒྱུད་བླའི་དར་ཊཱིཀ་ལས།དེ་ལ་གཉིས་ནི་ལས་དང་འདོད་ཆགས་ལ་སོགས་པའི་
ཉོན་མོངས་པ་ཉིད་ལ་བརྗོད་ལ།རྣམ་པར་རྟོག་པ་ནི་ལས་དང་ཉོན་མོངས་པ་ཀུན་འབྱུང་
བའི་རྒྱུ་ཚུལ་བཞིན་མ་ཡིན་པ་ཡིད་ལ་བྱེད་པ་གང་ཟག་དང་ཕུང་པོ་བདེན་པར་ཞེན་པ་ལ་
33

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
བརྗོད་དོ།།ཞེས་གསུངས་པས་ལས་ཉོན་གྱི་རྒྱུ་ཚུལ་མིན་ཡིད་བྱེད་ཀྱི་རྣམ་རྟོག་ནི་གང་ཟག་
དང་ཕུང་པོ་བདེན་པར་འཛིན་པའི་བདེན་འཛིན་ཉིད་ལ་འཇོག་པར་གསུངས་ལ། ཡང་
ལམ་རིམ་ཆེན་མོ་ལས། ཡུལ་རྣམས་ལ་སྡུག་མི་སྡུག་ལ་སོགས་པའི་མཚན་མ་སྒྲོ་འདོགས་
པའི་ཚུལ་བཞིན་མ་ཡིན་པའི་རྣམ་པར་རྟོག་པ་མ་བཅུག་པར་འཇིག་ལྟའི་རྩ་བ་ཅན་གྱི་
ཉོན་མོངས་རྣམས་མི་སྐྱེ་བས། ཆགས་སྡང་སོགས་ཀྱི་ཉོན་མོངས་འཇིག་ལྟའི་རྩ་བ་ཅན་དེ་
དག་ཚུལ་བཞིན་མ་ཡིན་པའི་རྣམ་རྟོག་ལས་སྐྱེའོ།། ཞེས་ཉོན་མོངས་པའི་རྩ་བ་འཇིག་ལྟ་
ཡོད་ཀྱང་ཚུལ་མིན་ཡིད་བྱེད་ཀྱི་རྣམ་རྟོག་མེད་ན་ཆགས་སྡང་སོགས་མི་སྐྱེ་བར་གསུངས་
པས་རྒྱུ་འཇིག་ལྟ་དང་འབྲས་བུ་ཆགས་སྡང་སོགས་ཀྱི་བར་དུ་ཚུལ་མིན་ཡིད་བྱེད་ཀྱི་རྣམ་
རྟོག་གིས་སྒྲོ་འདོགས་པ་དགོས་པར་གསུངས་པས།དེ་ལྟར་ན་འཇིག་ལྟ་ལས་ལོགས་སུ་ཡུལ་
ལ་སྡུག་པ་དང་མི་སྡུག་པར་སྒྲོ་འདོགས་པའི་སྒྲོ་འདོགས་ཤིག་ལ་ཚུལ་མིན་ཡིད་བྱེད་དུ་
འཇོག་དགོས་པར་སྙམ་སྟེ། དབུ་མ་དགོངས་པ་རབ་གསལ་ལས། དེ་ལ་ཡུལ་ལ་ཡིད་དུ་འོང་
མི་འོང་གི་ཁྱད་པར་སྒྲོ་འདོགས་པ་ནི་ཆགས་སྡང་གཉིས་སྐྱེ་བའི་རྒྱུ་ཚུལ་མིན་ཡིད་བྱེད་
ཡིན་པས།ཆགས་སྡང་གཉིས་ཀྱི་འཛིན་སྟངས་སྟོན་པ་མིན་ནོ།།ཞེས་གསུངས་སོ།།
འོ་ན་འཕགས་པ་ལ་ཆགས་སྡང་སྐྱེ་བ་ཡོད་དམ་མེད། ཡོད་ན་དེའི་རྒྱུ་ཚུལ་མིན་
ཡིད་བྱེད་ཀྱི་རྣམ་རྟོག་སྔོན་དུ་འགྲོ་དགོས་པས་འཕགས་པའི་རྒྱུད་ལ་ཚུལ་མིན་ཡིད་བྱེད་ཀྱི་
རྣམ་རྟོག་ཡོད་པར་འགྱུར་ལ།འདོད་མི་ནུས་ཏེ།དབུ་མ་ཤེས་རབ་སྒྲོན་མ་ལས། འདི་ན་
གང་ཡོད་ན་གང་འབྱུང་བ་དེ་ནི་དེའི་རྒྱུ་ཅན་ཡིན་པར་ཤེས་པར་བྱ་སྟེ། དཔེར་ན་ས་བོན་
ཡོད་ན་མྱུ་གུ་འབྱུང་བ་དེ་བཞིན་དུ་འཕགས་པ་མ་ཡིན་པའི་ཚུལ་བཞིན་མ་ཡིན་པ་ཡིད་ལ་
བྱེད་པ་ཞེས་བྱ་བའི་རྣམ་པར་རྟོག་པ་ཡོད་ན་ལས་དང་ཉོན་མོངས་པ་དག་ཀྱང་འབྱུང་
བར་འགྱུར་རོ།། གང་ལ་རྣམ་པར་རྟོག་པ་མེད་པ་དེ་ལ་དེ་དག་ཀྱང་མི་འབྱུང་སྟེ། དཔེར་ན་
འཕགས་པའི་རྒྱུད་བཞིན་ནོ།། ཞེས་འཕགས་རྒྱུད་ལ་ཚུལ་བཞིན་མ་ཡིན་པའི་ཡིད་ལ་བྱེད་
པའི་རྣམ་རྟོག་མེད་པར་གསུངས་སོ།།
གཉིས་པ་ལྟར་ན་རྒྱུན་ཞུགས་སྲིད་པ་ལན་བདུན་པ་བ་སོགས་འདོད་པར་སྐྱེས་བ
ལེན་པ་མེད་པར་འགྱུར་ཏེ། དེ་དག་གི་རྒྱུད་ལ་ལས་ལ་གསོས་འདེབས་བྱེད་ཀྱི་འདོད་
34

དབུ་མ་བཞི་བརྒྱ་པའི་རབ་བྱེད་བཞི་པའི་རྩོམ་ཤོག
ཆགས་སྐྱེ་བ་མེད་པའི་ཕྱིར།འདོད་མི་ནུས་ཏེ།དེ་དག་འཁོར་བར་ལས་ཉོན་གྱིས་སྐྱེ་བ་ལེན་
པའི་ཕྱིར་རོ།། དེར་མ་ཟད་མཛོད་ལས་ཀྱང་ཉོན་མོངས་སྐྱེ་བ་ལ་རྒྱུ་གསུམ་ཚང་དགོས་པར་
གསུངས་ཏེ། རྩ་བ་ལས།ཕྲ་རྒྱས་སྤངས་པ་མ་ཡིན་དང་།།ཡུལ་ནི་ཉེ་བར་གནས་པ་དང་།།
ཚུལ་བཞིན་མ་ཡིན་ཡིད་བྱེད་ལས།། ཉོན་མོངས་རྒྱུ་ནི་ཚང་བ་ཡིན།། ཞེས་གསུངས་སོ།།
གཞན་ཡང་བྱང་སེམས་འཕགས་པས་གཞན་དོན་དུ་འཁྲིགས་པའི་འདོད་ཆགས་དང་དུ་
བླངས་ནས་བུ་སྟོང་བསྐྱེད་པ་ཡོད་པར་གསུངས་པས། འདོད་ཆགས་དེ་དག་གི་རྒྱུ་ཚུལ་
མིན་ཡིད་བྱེད་ཀྱི་རྣམ་རྟོག་དེ་གང་ལ་འཇོག་དགོས་མིན་སོགས་དཔྱད་པར་བྱའོ།།
ཡང་དཔྱད་གཞི་ཞིག་ལ། ལུགས་འདིར་ཉོན་མོངས་བདེན་འཛིན་དང༌། ཆགས་
སྡང་།ཚུལ་མིན་ཡིད་བྱེད་ཀྱི་རྣམ་རྟོག་སོགས་ཀྱི་འཛིན་སྟངས་ལ་ཁྱད་པར་ཡོད་དམ་མེད་
ཅེ་ན། དབུ་མ་དགོངས་པ་རབ་གསལ་ལས་ཟླ་འགྲེལ་གྱི་ལུང་འདྲེན་མཛད་ནས། དེའི་འོག་
ཏུ་རྗེ་བདག་ཉིད་ཆེན་པོས། ཆགས་སོགས་རྣམས་གཏི་མུག་ལས་ཐ་མི་དད་པར་འཇུག་པ་
ནི། གཏི་མུག་དང་མཚུངས་ལྡན་དུ་འཇུག་གི་དེ་དང་བྲལ་བར་མི་འཇུག་པའོ།། ཞེས་དང༌།
ཡང་དེའི་འོག་ཉིད་ལས། ཆགས་སོགས་ཀྱང་གཏི་མུག་དང་མཚུངས་ལྡན་ཡིན་པས་
དམིགས་པ་མཚུངས་པའི་ཕྱིར་རོ།། ཞེས་གསུངས་པ་སོགས་ཀྱིས་ཆགས་སྡང་གཉིས་གཏི་
མུག་བདེན་འཛིན་དང་མཚུངས་ལྡན་དུ་འགྲོ་བ་ཡོད་པར་བསྟན་པས་འདོད་ཆགས་དང་
ཞེ་སྡང་གི་ངོ་བོར་གྱུར་པའི་བདེན་འཛིན་ཡོད་ལ། དེས་ན་འདོད་ཆགས་དང་ཞེ་སྡང་
གཉིས་ཡུལ་ལ་འདོད་པ་ཟུག་པ་དང་མི་འདོད་པ་རྒྱབ་ཀྱིས་ཕྱོགས་པ་ཡིན་གྱི་དེ་དག་གི་
འཛིན་སྟངས་ལ་མཐའ་གཅིག་ཏུ་འདི་ཡིན་ཞེས་པའི་ངེས་པ་མེད་པས་འཛིན་སྟངས་ཕན་
ཚུན་འགལ་བར་མི་དགོས་སོ།། འོ་ན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པ་དང་
རྟག་འཛིན་དག་ཀྱང་འདོད་ཆགས་སོགས་དང་མཚུངས་ལྡན་དུ་འགྲོ་བ་ཡོད་དམ་ཞེ་ན།
གོང་དུ་བདེན་འཛིན་ལ་ཇི་ལྟར་ཡོད་པ་ལྟར་འདོད་དགོས་སམ་སྙམ་སྟེ་དཔྱད་པར་བྱའོ།།
འདི་དག་ནི་ཡོངས་ཀྱི་དགེ་བའི་བཤེས་གཉེན་རྣམས་ཀྱི་ཞལ་རྒྱུན་ལས་བྱུང་བའི་དཔྱད་པ་
ཟབ་མོ་འབའ་ཞིག་ཡིན་པས་བདག་ལྟ་བུའི་རྣམ་དཔྱོད་ཀྱི་འཇུག་པ་རྩིང་པོ་ཞིག་གིས་
གཞལ་བའི་གནས་ག་ལ་ཡིན།
སྨྲས་པ།
35

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཐུབ་པའི་དགོངས་བཅུད་གངས་ཀྱི་རི་བོར་ཀླུ་སྒྲུབ་ཡབ་སྲས་མཆོག་ཟུང་གིས།།
རྣམ་དག་དཔྱད་པའི་ཉི་འོད་འབུམ་འཁྱུད་རྟེན་འབྱུང་བདུད་རྩི་དྭངས་མའི་ཀླུང་།།
བཤེས་གཉེན་ཀླུ་དབང་ཐུགས་མཚོར་འཁྱིལ་ལས་སྐྲ་རྩེར་ཆགས་པའི་ཟེགས་མ་ཙམ།།
བླངས་པའི་རྣམ་དཀར་དགེ་བའི་ཤུགས་ཀྱིས་མཐར་འཛིན་དྲི་མ་དག་གྱུར་ཅིག།
༢༠༡༩། ༡༡ །༧ཉིན།
༄། །དབུ་མ་བཞི་བརྒྱ་པའི་བགྲོ་གླེང་རྩོམ་ཤོག་རབ་བྱེད་ལྔ་པ་བྱང་ཆུབ་སེམས་
དཔའི་སྤྱོད་པ་བསྟན་པ་ཞེས་བྱ་བ་བཞུགས་སོ།།
གུ་གེ་ལུང་རྟོགས་ཤེས་རབ།
གང་ཞིག་སྤྲོས་བྲལ་འོད་གསལ་དབྱིངས།།
མཁྱེན་པས་སྲིད་ཞིའི་རྒུད་ཚོགས་ཀུན།།
སྐྲོད་མཛད་སྨྲ་བའི་ཉི་ཟླ་ཟུང༌།།
ཀླུ་སྒྲུབ་ཡབ་སྲས་གཉིས་ལ་འདུད།།
གང་དེའི་གདམས་པ་བདུད་རྩིའི་མཆོག།
མཐའ་བྲལ་དབུ་མའི་གཞུང་བཟང་རྒྱུན།།
མཁས་རྒུ་རོལ་པའི་ཀློངས་ཡངས་པོར།།
བདག་བློའི་ཀུ་ཤས་བྲན་ཏེ་སྦྱར།།
36

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
ཞེས་ཡུལ་ཁྱད་པར་ཅན་ལ་མཆོད་པར་བརྗོད་པ་དང་བཤད་པར་དམ་བཅའ་བ་
སྔོན་དུ་བཏང་སྟེ་སྐབས་དོན་གླེང་བར་བྱ་བ་ནི་དབུ་མ་བཞི་བརྒྱ་པའི་བགྲོ་གླེང་གི་བརྗོད་
གཞི་དང་འབྲེལ་བའི་རབ་བྱེད་ལྔ་པའི་ཚིག་དོན་གསེད་བཀྲོལ་དང་དོགས་སློང་གཉིས་ཀྱི་
སྒོ་ནས་ཅུང་ཟད་སྤྲོ་ལ་འབད་པ་བརྟའོ།།
༡གཞུང་སྤྱིའི་བཤད་པ།
་བཅོས་
དེ་ཡང་ཇི་སྐད་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་
མངོན་པར་རྟོགས་པའི་རྒྱན་ལས། འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་
རྟེན་དོན་སྒྲུབ་མཛད་པ་གང༌།། ཞེས་གསུངས་པ་ལྟར་བྱང་ཆུབ་སེམས་དཔས་དོན་དུ་
གཉེར་བྱ་གཙོ་བོ་ནི་གཞན་དོན་ཡིན་ཞིང་གཞན་དོན་དོན་དུ་གཉེར་བའི་ཞར་ལ་རང་དོན་
ཆོས་སྐུ་ཡང་དོན་དུ་གཉེར་བ་ཡིན་ཏེ། དེ་སྐད་དུ། སེམས་བསྐྱེད་པ་ནི་གཞན་དོན་ཕྱིར།།
ཡང་དག་རྫོགས་པའི་བྱང་ཆུབ་འདོད།། ཅེས་གསུངས་པ་ལྟར་རོ། དེ་ལྟ་བུའི་རང་གཞན་གྱི་
དོན་ཕྱིན་ཅི་མ་ལོག་པ་སྒྲུབ་པ་ལ་ཡང༌། ཐོག་མར་རང་ཉིད་གདུལ་བྱའི་མོས་ཁམས་དབང་
པོ་དང་བཅས་པར་ཇི་བཞིན་མཁྱེན་པའི་སྐྱོན་ཀུན་ཟད་དང་ཡོན་ཏན་ཀུན་ལྡན་གྱི་རྫོགས་
པའི་བྱང་ཆུབ་ཀྱི་གོ་འཕང་མངོན་དུ་བགྱི་བ་དགོས་སྟེ། ཚད་མ་རྣམ་འགྲེལ་ལས། ཐབས་
བྱུང་དེ་རྒྱུ་ལྐོག་གྱུར་པ།། དེ་འཆད་པ་ནི་དཀའ་བ་ཡིན།། ཞེས་གསུངས་པ་ལྟར་རང་མ་གྲོལ་
བར་གཞན་སྒྲོལ་བར་བྱེད་པའི་གནད་མེད་དོ། དེ་ལྟ་བུའི་དོན་གཉིས་མཐར་ཕྱིན་པའི་
གཞན་དོན་འཕྲིན་ལས་ཕུན་ཚོགས་བདག་ཉིད་ཅན་གྱི་རྫོགས་བྱང་དེ་ཡང་རྒྱུ་མེད་དང་མི་
མཐུན་པའི་རྒྱུ་ལས་བྱུང་བ་མིན་པས་ཁྱད་ཆོས་གསུམ་དང་ལྡན་པའི་མཐུན་པའི་རྒྱུ་ཞིག་
ལས་འབྱུང་དགོས་ཤིང༌།དེ་ཡང་སློབ་པའི་ལམ་གྱི་སྐབས་སུ་ཐབས་ཤེས་ཡ་མ་བྲལ་བའི་
ལམ་ཤེར་ཕྱིན་གྱི་རྣལ་འབྱོར་སྒོམ་པ་ཁོ་ནས་འཐོབ་དགོས་པ་ཡིན་ཏེ།དེ་སྐད་དུ།གང་གིས་
མཚན་ཏེ་མཚན་ཉིད་དུ།། ཤེས་བྱ་དེ་ཡང་རྣམ་པ་གསུམ།། ཤེས་པ་ཁྱད་པར་བྱེད་པ་སྟེ།། ངོ་
བོ་ཉིད་གང་མཚོན་བྱ་ཡང༌།། ཞེས་གསུངས་པ་ལྟར་བྱང་ཆུབ་སེམས་དཔས་མཐའ་དག་
འགྲོ་བ་སྐྱབས་པར་ནུས་པའི་གཞན་དོན་གྱི་སྐུ་མངོན་དུ་བགྱི་བ་ལ་ཡང་ལམ་ཤེར་ཕྱིན་གྱི་
རྣལ་འབྱོར་མེད་ན་མི་འབྱུང་བའི་རྒྱུ་ཡིན་ཞིང༌། དེ་ཡང་ཐོག་མར་སྦྱོར་བ་སྒོམ་པ་ལ་མི་
37

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འཇུག་པའི་སྔོན་ནས་ལམ་ཤེར་ཕྱིན་གྱི་རྣལ་འབྱོར་ལས་གཞན་དོན་འཕྲིན་ལས་ཕུན་ཚོགས་
བདག་ཉིད་ཅན་གྱི་རྫོགས་བྱང་འཐོབ་ནུས་ཀྱི།ཉན་རང་གི་སྦྱོར་བ་ལ་སོགས་པ་གཞན་གྱིས་
མི་ནུས་སོ་ཞེས་ཚད་མས་ངེས་པ་དྲང་དགོས་ལ། དེ་ལྟ་བུའི་ལམ་ཤེར་ཕྱིན་གྱི་རྣལ་འབྱོར་
དེ་ཡང་ཐབས་ཤེས་ཡ་མ་བྲལ་བར་བསྟེན་དགོས་ཀྱི་ཐབས་ཤེས་ཕྱོགས་རིས་བས་འཐོབ་
ནུས་པ་མིན་ཏེ།དབུ་མ་ལ་འཇུག་པ་ལས།ཀུན་རྫོབ་དེ་ཉིད་གཤོག་ཡངས་དཀོར་པོ་རྒྱས་
གྱུར་པ།། ངང་པའི་རྒྱལ་པོ་དེ་ནི་སྐྱེ་བོ་ངང་པ་ཡི།། མདུན་དུ་བདར་ནས་དགེ་བའི་རླུང་གི་
ཤུགས་སྟོབས་ཀྱིས།། རྒྱལ་བའི་ཡོན་ཏན་རྒྱ་མཚོ་ཕ་རོལ་མཆོག་ཏུ་འགྲོ།། ཞེས་གསུངས་པ་
ལྟར་རོ།ཐབས་ཤེས་གཉིས་པོ་དེ་ཡང་ཤེས་རབ་གཙོ་བོ་དང་ཐབས་དེའི་ཡན་ལག་རྒྱས་
བྱེད་ལྟ་བུ་ཡིན་ཏེ། ནང་པའི་གྲུབ་མཐའ་ཀུན་གྱི་གཞི་རྩ་ལྟ་བུ་ནི་གཞིའི་ལྟ་བ་གཏན་ལ་
འབེབས་ཚུལ་ཉིད་ཡིན་ལ།དེ་ཡང་གཞིའི་ལྟ་བ་སྐྱོན་མེད་འཇོག་ཤེས་མིན་ལ་རག་ལུས་པ་
ཡིན་ཏེ། གཞིའི་ལྟ་བ་སྐྱོན་མེད་ཅིག་འཇོག་ཤེས་པ་ན་ལྟ་ཚུལ་ཕྱིན་ཅི་ལོག་ཏུ་ཞུགས་པའི་
ཡུལ་ཅན་ལ་འགྱུར་འགྲོ་བར་ངང་ཤུགས་ཀྱིས་འགྲུབ་ཅིང༌། དེ་གྲུབ་པ་ན་ཡུལ་ཅན་ཞེན་པ་
ལ་གཞིར་བཅོལ་བའི་ཆགས་སྡང་སོགས་རིམ་གྱིས་གྲིབ་པའི་ཆོས་ཅན་དུ་སོང་བའི་གནད་
ཀྱིས་གཞིའི་དངོས་པོ་གནས་ལུགས་ངོ་འཕྲོད་པའི་ཡངས་པའི་ཤེས་རབ་ཀྱི་སྣང་བ་འབར་
བའི་ཕྱིར་ན་བདེ་ལེགས་ཐམས་ཅད་ཀྱི་རྩ་བ་ཚུགས་ནུས་པ་ཡིན་ནོ། རྒྱུ་མཚན་དེ་ཉིད་ཀྱི་
ཕྱིར་ན་ཐུབ་པ་སངས་རྒྱས་བཅོམ་ལྡན་འདས་ཀྱིས་ཤེར་ཕྱིན་གྱི་མདོ་སྡེ་རིན་པོ་ཆེ་ལས་
དངོས་བསྟན་སྟོང་ཉིད་ཀྱི་བརྗོད་བྱ་གཙོ་བོར་བསྟན་ནས་གསུངས་པའི་དོན་དཔལ་མགོན
འཕགས་པ་ཀླུ་སྒྲུབ་ཀྱིས་འགྲེལ་བ་ན་སྟོང་ཕྱོགས་ཤེས་རབ་ཀྱི་ཆ་གཙོ་བོར་བསྟན་ནས་སྟོང་
པ་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་བསྒྲུབས་པའང་རྒྱུ་མཚན་དེ་ཉིད་
ལ་ཐུག་གོ རྩ་ཤེས་ལས་དོན་དམ་སྟོང་པ་ཉིད་ཀྱི་རྣམ་གཞག་རྒྱས་པར་བསྟན་པ་ལས་སྣང་
ཕྱོགས་ཀུན་རྫོབ་ལམ་གྱི་རིམ་པ་རྒྱས་པར་མ་བསྟན་ཀྱང་དེ་དག་རིན་ཆེན་ཕྲེང་བར་ཞལ་
འཕངས་མཛད་པ་དཔལ་ལྡན་ཟླ་བའི་འཇུག་འགྲེལ་སོགས་ལས་གསུངས་པ་ལྟར་རོ། རྩ་
ཤེས་ལས་དེ་ལྟ་བུའི་སྟོང་པ་ཉིད་སྒྲུབ་ཚུལ་རིགས་པའི་རྣམ་གྲངས་མང་པོས་མཛད་པ་མ་
གཏོགས་རྣལ་འབྱོར་པའི་ཐབས་ཤེས་ཟུང་འབྲེལ་གྱི་སྒོ་ནས་ལམ་ཉམས་སུ་ལེན་ཚུལ་གྱི་
རིམ་པ་མི་བསྟན་པས་དཔལ་ལྡན་འཕགས་པ་ལྷས་རྩ་ཤེས་ཀྱི་ཁ་སྐོང་ཚུལ་དུ་ཐབས་ཤེས་
38

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
ཟུང་དུ་འབྲེལ་བའི་ལམ་རྣལ་འབྱོར་པའི་ཉམས་ལེན་དང་བསྒྲིགས་ནས་བསྟན་པའི་དབུ་
མ་བཞི་པ་བརྒྱ་པ་འདི་མཛད་པ་ཡིན་ནོ། འདིར་བསྟན་པའི་ལམ་ལ་རྣམ་གྲངས་མང་པོ་
ཞིག་ཡོད་ཀྱང་སྐབས་བབ་ཀྱི་བརྗོད་གཞི་དང་འབྲེལ་བའི་བཤད་བྱའི་གཙོ་བོ་བཞི་བརྒྱ་
པའི་རབ་བྱེད་ལྔ་པ་བྱང་ཆུབ་སེམས་དཔའི་སྤྱོད་པ་བསྟན་པ་དེའི་རྩ་བའི་ཚིག་དོན་དང་
དེ་ལས་འཕྲོས་པའི་དོགས་སློང་གཉིས་ཀྱི་སྒོ་ནས་བཤད་པ་ལ་འཇུག་པ་བགྱིའོ།
༢རྩ་བའི་ཚིག་དོན་དང་དེ་ལས་འཕྲོས་པའི་དོགས་སློང་ཅུང་ཟད་འགོད་པ་ལ།
དང་པོ་སངས་རྒྱས་ཀྱི་མཛད་པའི་ཁྱད་པར་ནི། རྩ་བ་ལས།
སངས་རྒྱས་རྣམས་ཀྱི་གཡོ་བ་ནི།།
རྒྱུ་མེད་འགའ་ཡང་ཡོད་མིན་ཏེ།།།
དབུགས་ཀྱང་སེམས་ཅན་རྣམས་ལ་ནི།།
སྨན་སླད་ཁོ་ནར་ཡང་དག་འབྱུང༌།།
ཞེས་དུས་གསུམ་གྱི་སངས་རྒྱས་རྣམས་ཀྱི་གསང་གསུམ་གྱི་ཆོ་འཕྲུལ་གཡོ་བ་སྟེ་
སྟོན་པར་མཛད་པ་ནི།སེམས་ཅན་ལ་ཕན་པར་བཞེད་པའི་ཀུན་སློང་སྙིང་རྗེ་སོགས་རྒྱུ་
མེད་པ་འགའ་ལས་བྱུང་བ་མིན་ཏེ།དབུགས་ཀྱི་རྒྱུ་བ་ཚུན་ཆད་ཀྱང་གཞན་སེམས་ཅན་
རྣམས་ལ་སྨན་པའི་གཞན་དོན་ཁུར་འཁྱེར་གྱི་བསམ་པ་ཡང་དག་པ་དབང་གིས་འབྱུང་
བས་སོ་ཞེས་པ་སྟེ། ཏིང་ངེ་འཛིན་རྒྱལ་པོའི་མདོ་ལས། འོད་ཟེར་བརྒྱ་སྟོང་དཔག་ཏུ་མེད་
པ་དག། ཆོས་ཀྱི་རྒྱལ་པོའི་ཞབས་ཀྱི་མཐིལ་ནས་བྱུང༌།།སེམས་ཅན་དམྱལ་བ་ཐམས་ཅད་
བསིལ་བར་གྱུར།།སྡུག་བསྔལ་མེད་པར་བྱས་ན་བདེ་བ་མྱོང་།། ཞེས་གསུངས་པ་ལྟར་རོ།།
གཉིས་པ་ཐབས་བྱུང་འབྲས་བུའི་སྒོ་ནས་བསྟན་པ་ནི། རྩ་བར།
འཇིག་རྟེན་ཀུན་ལ་འཆི་བདག་སྒྲ།
ཇི་ལྟར་འཇིགས་པར་བསྐྱེད་འགྱུར་བ།།
དེ་བཞིན་ཀུན་མཁྱེན་སྒྲ་འདི་ནི།།
འཆི་བདག་ལ་ཡང་འཇིགས་པར་བསྐྱེད།།
39

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཅེས་འཇིག་རྟེན་ན་སྐྱེ་བོ་མཆོག་དམན་ཀུན་ལ་འཆི་བདག་ཅེས་པའི་སྒྲ་དེ་ཐོས་པ་
ཙམ་གྱིས་འཇིགས་པ་བསྐྱེད་པར་འགྱུར་བ་ལྟར། ཀུན་མཁྱེན་འཆི་མེད་ཀྱི་གོ་འཕང་ཞེས་
པའི་སྙན་པའི་འདི་སྒྲ་ཡང་སྐྱེ་བོ་གང་གིས་ཐོས་པ་མོད་ལ་མྱ་ངན་ལས་འདས་པའི་སྐལ་བ་
ཅན་དུ་འགྱུར་བས་འཆི་བདག་ལ་ཡང་འཇིགས་པར་བསྐྱེད་པ་སྟེ་གཞོམ་པར་བྱ་ནུས་སོ་
ཞེས་པ་སྟེ། མདོ་ལས།གང་དག་གིས་ངའི་མཚན་ཐོས་པར་གྱུར་པ་དེ་དག་ཐམས་ཅད་ཀྱང་
ཐེག་པ་གསུམ་ལས་ཐེག་པ་གང་ཡང་རུང་བ་ཞིག་གིས་ཡོངས་སུ་མྱ་ངན་ལས་འདའ་བར་
འགྱུར་རོ་ཞེས་གསུངས་པ་ལྟར་རོ།།
འདིར་ཅུང་ཟད་དཔྱད་ན། འཆི་བདག་གཞོམ་ཞེས་པའི་གཞོམ་བྱའི་འཆི་བདག་གི་
བདུད་ལ་ཕྲ་རགས་གཉིས་ཏེ་ལས་ཉོན་དབང་གིས་འཆི་བ་ལྟ་བུ་རགས་པ་དང་། བསམ་
གྱིས་མི་ཁྱབ་པའི་འཆི་འཕོ་བ་ལྟ་བུ་ཕྲ་མོ་གསུངས་པས་འཆི་བདག་གི་བདུད་ཕྲ་མོ་བཅོམ་
པ་དང་སངས་རྒྱས་པ་དུས་མཉམ་པ་ཡིན་ཏེ། རྒྱུད་བླར། འཆི་མེད་ཞི་བའི་གནས་ཐོབ་ལ།།
འཆི་བདུད་རྒྱུ་བ་མེད་པའི་ཕྱིར།། ཞེས་གསུངས་པ་ལྟར་རོ། འཆི་བདག་གི་བདུད་རགས་པ་
འཇོག་པའི་ལས་ཉོན་དབང་གིས་འཆི་བ་དེ་ཡང་ས་ཐོབ་ནས་སྤངས་པ་ཡིན་ཏེ། རྒྱུད་བླར།
འཕགས་པ་ན་དང་རྒ་བ་དང་།། འཆི་བའི་སྡུག་བསྔལ་རྩད་ནས་སྤངས།། ཞེས་པའི་དོན་
རྒྱལ་ཚབ་རིན་པོ་ཆེའི་རྒྱུད་བླ་དར་ཊིཀ་ནང་དུ་འགྲེལ་བ་ན་བྱང་འཕགས་ལ་ལས་ཉོན་
དབང་གིས་འཆི་བ་རྩད་ནས་སྤངས་ཞེས་པའི་དོན་དུ་གསུངས་པ་དང་། ཡང་ལེགས་
བཤད་གསེར་ཕྲེང་།རྣམ་བཤད་སྙིང་པོ་རྒྱན། སྤྱི་མཐའ་སོགས་ལས་འཆི་བདག་གི་བདུད་
རགས་པ་ས་བརྒྱད་པ་ནས་བཅོམ་པའི་ས་མཚམས་འཛིན་པ་དག་ལ་མི་འགལ་བར་དཔྱད་
དགོས་སོ།
གསུམ་པ་དྲི་བ་བཅུ་བཞིའི་ལན་ལུང་དུ་མ་བསྟན་པ་ཀུན་མཁྱེན་མིན་པར་སྒྲུབ་བྱེད་དུ་མི་
རུང་བ་ནི། རྩ་བར།
ཐུབ་ལ་མཛད་དང་མཛད་མིན་དང་།།
གསུང་བྱ་གསུང་བྱ་མིན་མངའ་བ།།
དེས་ན་ཀུན་མཁྱེན་ཀུན་མཁྱེན་ནི།།
40

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
མིན་ཞེས་བྱ་ལ་རྒྱུ་ཅི་ཡོད།།
ཅེས་ཐུབ་པ་སངས་རྒྱས་ལ་གདུལ་བྱའི་དོན་དུ་གནས་སྐབས་དང་མཐར་ཐུག་གི་
དགོས་པ་ལ་གཟིགས་ནས་གཞན་དོན་མཛད་པའི་དུས་དང་དུས་མིན་པ་དང་། གསུང་བྱ་
དང་གསུང་བྱ་མིན་པ་ཡང་མངོན་སུམ་དུ་གཟིགས་པ་ཡིན་པ་དེའི་ཕྱིར་ན་གང་ཞིག་གིས་
ཀུན་མཁྱེན་སངས་རྒྱས་ནི་ཀུན་མཁྱེན་མིན་ཞེས་བྱ་བ་ལ་ནི་རྒྱུ་མཚན་ཅི་ཡང་མེད་དེ། དྲི་
བ་ལུང་དུ་མི་བསྟན་པའི་ལྟ་བ་བཅུ་བཞི་གདུལ་བྱར་གསུང་པའི་དུས་མིན་པ་མཁྱེན་ནས་
ལུང་དུ་མ་བསྟན་པའི་ཕྱིར་ཀུན་མཁྱེན་ཐམས་ཅད་མཁྱེན་པར་གྲུབ་སྟེ། རིན་ཆེན་ཕྲེང་བ་
ལས། འཇིག་རྟེན་མཐའ་དང་ལྡན་ནམ་ཞེས།། ཞུས་ན་རྒྱལ་བ་མི་གསུང་བཞུགས།། གང་
ཕྱིར་དེ་ལྟར་ཟབ་པའི་ཆོས།། སྣོད་མིན་འགྲོ་ལ་མི་གསུང་བ།།དེ་ཉིད་ཕྱིར་ན་མཁས་རྣམས་
ཀྱིས།། ཀུན་མཁྱེན་ཐམས་ཅད་མཁྱེན་པར་ཤེས།། ཞེས་གསུངས་པ་ལྟར་རོ།།
འདིར་ཅུང་ཟད་དཔྱད་ན། དྲི་བ་ལུང་མ་བསྟན་གྱི་དོན་པཎ་ཆེན་ཐམས་ཅད་
མཁྱེན་པས་ཕར་ཕྱིན་སྤྱི་དོན་ལས་རང་ལུགས་ལྟ་ངན་བཅུ་བཞི་ལ་གང་ཟག་གི་བདག་
འཛིན་ཡིན་པའི་ཕྱིར་ལུང་མ་བསྟན་དུ་སེམས་སོ་ཞེས་དགེ་མི་དགེ་ལུང་མ་བསྟན་གསུམ་
གྱི་ནང་ཚན་ལུང་མ་བསྟན་ལ་བཞག་པ་དང་། ལེགས་བཤད་གསེར་ཕྲེང་ལས་དྲི་བ་ལུང་
དུ་མི་བསྟན་པའི་ལུང་མ་བསྟན་ཡིན་པ་ལས་དགེ་མི་དགེ་ལུང་དུ་མ་བསྟན་པ་ལ་མི་འཇོག་
པ་དང་།དེ་བཞིན་མཆིམས་མཛོད་ལས། དྲི་བ་ལུང་དུ་མ་བསྟན་པ་བཅུ་བཞི་པོ་ངོ་བོ་མི་
དགེ་བ་ལ་བཞག་པ་སོགས་ཕན་ཚུན་དཔྱད་དགོས་པ་དང་། ཕར་ཕྱིན་སྤྱི་དོན་གྱི་གསུང་
འགྲོས་ལྟར་གང་ཟག་གི་བདག་འཛིན་ལ་ལུང་མ་བསྟན་ཡིན་དགོས་ན་བདེན་འཛིན་ལ་
ལུང་མ་བསྟན་ཡིན་དགོས་པ་རིགས་པ་མཚུངས་པས།བདེན་འཛིན་དང་མཚུངས་ལྡན་གྱི་
ཆགས་སོགས་འཇོག་མི་ནུས་པར་འགྱུར་ན་དཔལ་ལྡན་ཟླ་བའི་བཞི་བརྒྱ་པའི་འགྲེལ་པ་
དང་། རྗེའི་དབུ་མ་དགོངས་པ་རབ་གསལ། རྗེ་ཚབ་ཆོས་རྗེའི་བཞི་བརྒྱ་པའི་རྣམ་བཤད་
སོགས་ལས་ཡོད་པ་གསལ་བར་གསུངས་པས་ཇི་ལྟར་མི་འགལ་བར་དཔྱད་དགོས་སོ།
བཞི་པ་སྒོ་གསུམ་ལས་ཡིད་གཙོ་བོའི་དོན་ཅན་དུ་བསྟན་པ་ནི། རྩ་བར།
སེམས་མ་གཏོགས་པ་འགྲོ་སོགས་ལ།།
41

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གང་ཕྱིར་བསོད་ནམས་ལ་སོགས་པ།།
མ་མཐོང་དེ་ཕྱིར་ལས་ཀུན་ལ།།
ཡིད་ནི་དོན་པོར་བསྒྲུབ་པར་བྱ།།
ཞེས་སྒོ་གསུམ་ལས་ཡིད་ནི་དོན་པོར་ཏེ་གཙོ་བོར་བསྒྲུབ་པར་བྱ་དགོས་ཏེ།ལུས་
སྐོར་བ་འགྲོ་བ་དང་ངག་ཁ་ཏོན་བྱེད་པ་སོགས་བསོད་ནམས་གང་ཞིག་བྱེད་པར་ཀུན་སློང་
གི་བསམ་པ་སྔོན་དུ་མ་སོང་བར་ལུས་ངག་གི་དགེ་སྦྱོར་སྒྲུབ་པ་མི་དམིགས་པའི་ཕྱིར་ན་
ཡིད་ནི་གཙོ་བོར་བཟུང་བར་བྱ་སྟེ། མདོ་ལས།སེམས་དུལ་བ་ནི་ལེགས་པ་སྟེ།།སེམས་དུལ་
བ་ནི་བདེ་བ་འདྲེན།། ཞེས་གསུངས་པ་ལྟར་རོ།།
འདིར་ཅུང་དཔྱད་ན།ལུས་ངག་གི་རྣམ་པར་རིག་བྱེད་དང་རིག་བྱེད་མིན་པར
བསྡུས་པའི་དགེ་མི་དགེ་ལས་གང་ཞིག་བྱ་བར་ཀུན་སློང་གི་བསམ་པ་སྔོན་དུ་འགྲོ་དགོས་
ན།ཀུན་སློང་མེད་པར་དགེ་མི་དགེ་ལས་མེད་པར་འགྱུར་བར་དོགས་ལ། དེ་ལྟར་ན་ཁྱིམ་
བདག་དཔལ་སྐྱེས་རྒྱུད་ལ་ཐར་པ་ཆ་མཐུན་གྱི་དགེ་བ་འཇོག་ཚུལ་དང༌། སྲིད་ཞི་མཉམ་
ཉིད་ཀྱི་སྦྱོར་བའི་ཐད་རྨི་ལམ་དུ་མི་བསད་པར་རྨིས་པར་རྗེས་སུ་མངོན་ཞེན་དྲག་པོས་
གསོས་ན་ལས་ལམ་མཚན་ཉིད་པ་བཞག་པ་སོགས་ཇི་ལྟར་མི་འགལ་བ་དང༌། དེ་བཞིན་
བྱས་ལ་མ་བསགས་པའི་དགེ་མི་དགེ་ལས་ཀུན་སློང་ལ་མི་ལྟོས་པ་དུ་མ་ཡོད་ཆོག་པའི་ཕྱིར་
སྙམ་དུ་དོགས་སོ།
ལྔ་པ་བྱང་སསེམས་བསམ་པའི་དབང་གིས་སྒོ་གསུམ་དགེ་ལེགས་སུ་འགྱུར་བ་བསྟན་པ་ནི།
རྩ་བར།
བསམ་པས་བྱང་ཆུབ་སེམས་དཔའ་ལ།།
དགེའམ་འོན་ཏེ་མི་དགེ་རུང་།།
ཐམས་ཅད་དགེ་ལེགས་ཉིད་འགྱུར་ཏེ།།
གང་ཕྱིར་ཡིད་དེའི་དབང་གྱུར་ཕྱིར།།
ཞེས་གཞན་དོན་བསམ་པས་གཞན་དབང་དུ་གྱུར་པའི་བྱང་ཆུབ་སེམས་དཔལ་ལ་
སྦྱིན་སོགས་དགེ་བའམ་སྲོག་གཅོད་སོགས་གཞན་ལ་མི་དགེ་བར་གྱུར་ཀྱང་ཐམས་ཅད་
42

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
དགེ་ལེགས་ཉིད་དུ་འགྱུར་ཏེ། གང་གི་ཕྱིར་ན་ཡིད་ཇི་ལྟར་འདོད་པ་བཞིན་མི་དགེ་བ་ལ་
མི་་cའཇུག་ཅིང་དགེ་བ་ལ་འཇུག་པ་དབང་དུ་གྱུར་པ་ཐོབ་པའི་ཕྱིར།ཞེས་པའོ།།
འདིར་ཅུང་ཟད་དཔྱད་ན། གཞན་དོན་བསམ་པས་གཞན་དབང་དུ་གྱུར་པའི་བྱང་
ཆུབ་སེམས་དཔས་དགེ་མི་དགེ་ལས་གང་བྱས་ཀྱང་ཀུན་སློང་སྙིང་རྗེ་སོགས་ཀྱི་དབང་དུ་
སོང་བས་ཐམས་ཅད་ཀྱང་དགེ་ལེགས་སུ་འགྱུར་བར་གསུངས་ན། སྙིང་རྗེས་ཀུན་ནས་སློང་
སྟེ་མི་བསད་པའི་ལས་ལྟ་བུ་དོན་ལ་མི་བསད་པའི་ལས་དངོས་གཞི་གྲུབ་བམ་མི་གྲུབ། མི་
གྲུབ་ན་མཛོད་རྩ་བར། གསོད་དང་གནོད་སེམས་ཚིག་རྩུབ་པོ།། ཞེ་སྡང་གིས་ནི་མཐར་
ཕྱིན་བྱེད།། ཅེས་དུས་ཀྱི་ཀུན་སློང་ཞེ་སྡང་གིས་ལས་ལམ་དངོས་གཞི་རྫོགས་དགོས་པར་
གསུངས་པ་དང་འགལ་ལ། མི་གྲུབ་ན་གོང་གི་གཞུང་དོན་ཇི་ལྟར་ཡིན་དཔྱད་བྱའི་གནས་
སོ།
དྲུག་པ་དོན་དམ་སེམས་བསྐྱེད་ཀྱི་བསོད་ནམས་མང་བ་བསྟན་པ་ནི། རྩ་བར།
བྱང་ཆུབ་སེམས་དཔའ་སེམས་དང་པོ།།
ས་སྟེང་སྐྱེ་བོ་ཐམས་ཅད་ནི།།
འཁོར་ལོས་སྒྱུར་བ་ཉིད་འགྱུར་བ།།
དེ་དག་བསོད་ནམས་ལས་ཁྱད་འཕགས།།
ཞེས་བྱང་ཆུབ་སེམས་པས་དོན་དམ་པའི་སེམས་དང་པོ་བསྐྱེད་པའི་བསོད་ནམས་
ནི་ས་སྟེང་གི་སྐྱེ་བོ་ཐམས་ཅད་འཁོར་ལོ་བསྒྱུར་བའི་རྒྱལ་པོ་ཉིད་དུ་འགྱུར་བའི་བསོད་
ནམས་ལས་ཆེས་ཁྱད་པར་དུ་འཕགས་སོ། ཞེས་པའོ།
འདིར་ཅུང་ཟད་སྤྲོ་ན། མདོ་ལས། ཇི་ལྟར་བར་སྣང་བྱས་རྗེས་མཁས་རྣམས་ཀྱིས།།
བརྗོད་པར་ནུས་མ་ཡིན་ཞིང་མི་མཐོང་བ།། དེ་བཞིན་རྒྱལ་བའི་སྲས་ཀྱི་ས་ཀུན་ཡང༌།།
བརྗོད་མི་ནུས་ན་ཉན་པར་ག་ལ་ནུས།། ཞེས་དང་། དབུ་མ་ལ་འཇུག་པ་ལས།རྫོགས་པའི་
བྱང་ཆུབ་སེམས་ལྟ་དང་པོ་ལ་གནས་ཀྱང༌།། ཐུབ་དབང་གསུང་སྐྱེས་དང་བཅས་རང་
སངས་རྒྱས་རྣམས་ནི།།བསོད་ནམས་དག་གི་དབང་གིས་ཕམ་བྱས་རྣམ་པར་འཕེལ།།ཞེས་
43

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དོན་དམ་པའི་སེམས་དང་པོ་བསྐྱེད་པའི་བྱང་ཆུབ་སེམས་དཔའི་བསོད་ནམས་མང་བ་
བསྟན་པ་ལྟར་རོ།
བདུན་པ་གཞན་སེམས་བསྐྱེད་ལ་འགོད་པའི་བསོད་ནམས་ཁྱད་པར་བསྟན་པ་ནི། རྩ་བར།
རིན་ཆེན་རང་བཞིན་མཆོད་རྟེན་ནི།།
འཇིག་རྟེན་རྙེད་མཐོ་འགས་བྱས་པ།།
དེ་བས་སེམས་བསྐྱེད་བཅུག་འདུལ་པོ།།
མཆོག་ཏུ་བཀྲབས་པར་བརྗོད་པ་ཡིན།།
ཞེས་སངས་རྒྱས་སླད་དུ་རིན་ཆེན་སྣ་བདུན་སོགས་ལས་བྱས་པའི་མཆོད་རྟེན་གྱི་
རྒྱར་སྟོང་གསུམ་གྱི་ཚད་དང་མཉམ་པ། འཕང་འོག་མིན་གྱི་འཇིག་རྟེན་སྙེད་དུ་མཐོ་བ་
རྒྱན་ཐམས་ཅད་ཀྱིས་བརྒྱན་པ་སྐྱེས་བུ་འགས་བྱས་པའི་བསོད་ནམས་དེ་བས་གཞན་སེམས་
བསྐྱེད་དུ་བཅུག་ནས་འདུལ་བ་པོའི་བསོད་ནམས་ཆེས་མཆོག་ཏུ་བཀྲབས་ཤིང་ཁྱད་པར་
འཕགས་སོ། ཞེས་པའོ།
འདིར་ཅུང་ཟད་སྤྲོ་ན། སྤྱོད་འཇུག་ལས། གང་ཞིག་བདེ་བ་ཕངས་པ་དང་།།སྡུག་
བསྔལ་མང་ལྡན་དེ་དག་ལ།། བདེ་བ་ཀུན་གྱིས་ཚིམས་པ་དང་།། སྡུག་བསྔལ་ཐམས་ཅད་
གཅོད་བྱེད་ཅིང༌།།གཏི་མུག་ཀྱང་ནི་སེལ་བྱེད་པ།།དེ་དང་དགེ་མཚུངས་ག་ལ་ཡོད།། དེ་
འདྲ་བཤེས་ཀྱང་ག་ལ་ཡོད།། བསོད་ནམས་དེ་འདྲའང་ག་ལ་ཡོད།། ཅེས་དང༌། ཕན་པ་
བསམ་པ་ཙམ་གྱིས་ཀྱང་།།སངས་རྒྱས་མཆོད་ལས་ཁྱད་འཕགས་ན།།སེམས་ཅན་མ་ལུས་
ཐམས་ཅད་ཀྱི།།བདེ་དོན་བརྩོན་པ་སྨོས་ཅི་དགོས།།ཞེས་སེམས་བསྐྱེད་སོགས་གཞན་བདེ་
བ་ལ་འགོད་པ་དང་སྡུག་བསྔལ་སེལ་བར་བྱེད་པའི་བསོད་ནམས་ནི་ཆེས་ཁྱད་པར་དུ་
འཕགས་པ་ཡིན་པར་བསྟན་ཏོ།
བརྒྱད་པ་གཞན་དོན་མཛད་པའི་ལུས་ངག་གི་ཀུན་སྤྱོད་བསྟན་པ་ནི།རྩ་བར།
དེ་ལ་ཕན་འདོད་བླ་མ་ཡིས།།
སློབ་མ་ལ་ནི་སྲི་ཞུ་བྱ།།
44

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
གང་ཕྱིར་དེས་ཕན་མི་ཤེས་པ།།
དེ་ཕྱིར་སློབ་མ་ཞེས་བྱའོ།།
སློབ་མ་དེ་ལ་ཕན་པར་འདོད་པའི་བླ་མ་ཡིས་སློབ་མའི་བསམ་པ་དང་མཐུན་པར་
ལུས་ངག་གིས་སྲི་ཞུ་བྱ་སྟེ། གང་གི་ཕྱིར་ན་སློབ་མ་དེས་བྱ་བ་གང་བྱས་ན་རང་ལ་ཕན་པ་
དང་གང་བྱས་ན་རང་ལ་གནོད་པའི་ཕན་གནོད་བླང་དོར་མི་ཤེས་པ་གཞན་གྱི་རྗེས་སུ་
བསྟན་དགོས་པ་དེའི་ཕྱིར་ན་སློབ་མ་ཞེས་བྱ། ཞེས་པའོ།
འདིར་ཅུང་ཟད་སྤྲོ་ན།མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་ཉེར་ཞི་བ།། ཡོན་ཏན་
ལྷག་པ་བརྩོན་བཅས་ལུང་གིས་ཕྱུག།དེ་ཉིད་རབ་ཏུ་རྟོགས་པ་སྨྲ་མཁས་ལྡན།།བརྩེ་བའི་
ཉིད་བདག་སྐྱོ་བ་སྤོང་ལ་བརྟེན།། ཞེས་གསུངས་པ་ལྟར་སློབ་མའི་དོན་དུ་འཕྲལ་ཕུགས་
གང་ལ་སྐྱོ་བ་མེད་པར་ཕན་འདོད་སེམས་ཀྱིས་སྲི་ཞུ་སྒྲུབ་ནུས་པ་བླ་མའི་ཡོན་ཏན་བསྟན་
ཏོ།
དགུ་པ་གནོད་མི་བཀུར་བའི་གང་ཟག་ལ་བརྩེ་བའི་དཔེ་བསྟན་པ་ནི། རྩ་བར།
ཁྲོ་ཡང་འབྱུང་པོས་བཟུང་བ་ལ།།
སྨན་པ་འཁྲུག་པ་མིན་པར་ལྟར།།
ཐུབ་པ་ཉོན་མོངས་དགྲར་གཟིགས་ཀྱི།།
ཉོན་མོངས་དང་འབྲེལ་གང་ཟག་མིན།།
ཞེས་པ་སྟེ་དཔེར་ན་ཇི་ལྟར་ཁྲོ་ཡང་འབྱུང་པོས་བཟུང་བ་ཡི་ནད་པ་ལ་སྨན་པ་དེ་
ཁོང་འཁྲུག་པ་མིན་པ་ལྟར། ཐུབ་པ་སངས་རྒྱས་ཀྱིས་ཀྱང་ཉོན་མོངས་པ་དགྲར་གཟིགས་
མོད་ཀྱི་ཉོན་མོངས་པ་དང་འབྲེལ་བའི་གང་ཟག་ལ་དེ་ལྟར་མིན་པ་ལྟར་རྒྱལ་སྲས་བྱང་
ཆུབ་སེམས་དཔའ་རྣམས་ཀྱིས་ཀྱང་དེ་ཁོ་ན་ལྟར་རྗེས་སུ་བསླབ་པར་བྱའོ། ཞེས་པའོ།
འདིར་ཅུང་ཟད་སྤྲོ་ན།དཔལ་ལྡན་ཟླ་བས།འདི་འདིར་སེམས་ཅན་སྐྱོན་མིན་གྱི།།
འདི་ནི་ཉོན་མོངས་རྣམས་སྐྱོན་ཞེས།། རྣམ་པར་དཔྱད་ནས་མཁས་པ་རྣམས།།སེམས་ཅན་
དག་ལ་འཁྲུག་མི་བྱེད།།ཅེས་སྡུག་བསྔལ་དང་མི་བདེ་བ་བཟོ་བྱེད་ནང་ཉོན་མོངས་ལ་དགྲ་
45

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ལྟར་སྐྱོན་བཟུང་བར་བྱ་ཡི། དེས་གཞན་དབང་དུ་སོང་བའི་སེམས་ཅན་ལ་མིན་ཏེ་དེར
བརྩེ་བས་བསྐྱང་བར་བྱ་བའི་ཡུལ་ཡིན་པས་སོ་ཞེས་བསྟན་པ་ཡིན་ནོ།།
བཅུ་པ་གདུལ་བྱ་དཀྲི་བའི་རིམ་པ་བསྟན་པ་ནི། རྩ་བར།
གང་ཞིག་གང་གང་ལ་དགའ་བ།།
དེ་ཡིས་དེ་དེ་སྔར་དཔྱད་བྱ།།
ཉམས་པར་གྱུར་པ་དམ་ཆོས་ཀྱི།།
སྣོད་ནི་ཅིས་ཀྱང་མ་ཡིན་ནོ།
ཞེས་གང་ཞིག་སྦྱིན་པ་ལ་སོགས་པ་གང་དང་གང་ལ་དགའ་བ་དེའི་གཏམ་དེ་དང་
དེ་ཆེས་སྔར་ལེགས་པར་བསྟན་ནས་དཔྱད་པར་བྱ་སྟེ་དང་པོའི་གདམས་པ་དང་རྗེས་སུ་
གདམས་པ་བྱས་ནས་ཕྱིས་ཟབ་དོན་བསྟན་པར་བྱའི། དང་པོ་ནས་ཟམ་མོའི་གཏམ་གྱིས་
ཡིད་ཕྱིར་ཕྱོགས་ནས་རྒྱུད་ཉམས་པར་གྱུར་པ་ཡིན་ན།དོན་དམ་པའི་ཆོས་ཀྱི་སྣོད་ནི་ཅིས་
ཀྱང་མ་ཡིན་ནོ། དཔེར་ན་སེར་སྣ་ཅན་ནི་སྦྱིན་པའི་གཏམ་ལ་མི་དགའ་བས་ལོངས་སྤྱོད་
འདོད་པ་དག་སྦྱིན་པ་གཏང་བར་བྱའོ་ཞེས་བརྗོད་པ་བཞིན་ནོ། ཞེས་པའོ།
བཅུ་གཅིག་པ་ཉོན་མོངས་ཤས་ཆེ་བ་ལ་ལྷག་པར་བརྩེ་བར་བྱ་བ་བསྟན་པ་ནི། རྩ་བར།
ཇི་ལྟར་མ་ནི་ཁྱད་པར་དུ།།
ནད་ཐེབས་བུ་ལ་གདུང་འགྱུར་བ།།
དེ་བཞིན་བྱང་ཆུབ་སེམས་དཔའ་བརྩེ།།
དམ་པ་མིན་ལ་ཁྱད་པར་དུའོ།
ཞེས་དཔེར་ན་མ་ནི་གཞན་ལས་ཁྱད་པར་དུ་ནད་ཀྱིས་ཐེབས་པའི་བུ་ལ་བརྩེ་བས་
གདུང་བར་འགྱུར་བ་དེ་བཞིན་དུ་བྱང་ཆུབ་སེམས་དཔའི་བརྩེ་བ་ཡང་དམ་པ་མིན་པ་
རྣམས་ལ་ཁྱད་པར་འབྱུང་བའོ།ཞེས་པའོ།
འདིར་ཅུང་ཟད་དཔྱད་ན། བྱང་ཆུབ་སེམས་དཔའི་སྙིང་རྗེས་སྡུག་བསྔལ་གྱིས་
མནར་བའི་འགྲོ་བ་ལ་དམིགས་པ་ན། ཁྱབ་པ་འདུས་བྱས་ཀྱི་སྡུག་བསྔལ་དང་།འགྱུར་བའི་
46

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
སྡུག་བསྔལ་དང༌།སྡུག་བསྔལ་གྱི་སྡུག་བསྔལ་གྱིས་གདུང་བའི་འགྲོ་བ་གསུམ་པོ་སོ་སོ་ལ་
དམིགས་པའི་སྙིང་རྗེའི་ཤུགས་ཆེ་ཆུང་ཡོད་པར་འགྱུར་བའི་དོགས་ལ། དེ་ལྟར་ན་གོང་
མའི་ལྷ་ལ་དམིགས་པའི་སྙིང་རྗེ་དང་མནར་མེད་ཀྱི་སེམས་ཅན་ལ་དམིགས་པའི་སྙིང་རྗེ་
ཡང་སྟོབས་ཆེ་ཆུང་འགྱུར་ན། དབུ་མ་ལ་འཇུག་པ་ལས། ཟོ་ཆུན་འཕྱན་ལྟར་རང་དབང་
མེད་པ་ཡི།། ཞེས་སོགས་ལྟར་འདུ་བྱས་ཀྱི་སྡུག་བསྔལ་ལ་སྡུག་བསྔལ་གྱི་རང་བཞིན་ཅན་དུ་
ལྟ་བའི་སྒོ་ནས་སྙིང་རྗེ་སྟོབས་མཚུངས་སུ་སྐྱེ་བ་ཞིག་མ་བྱུང་ན་སྙིང་རྗེ་ཕྱོགས་རིས་སུ་འགྲོ་
བ་འགྱུར་བར་དོགས་སོ།
བཅུ་གཉིས་པ་མོས་ཁམས་དང་འཚམ་པའི་གཞན་དོན་མཛད་ཚུལ་བསྟན་པ་ནི།རྩ་བར།
ལ་ལའི་སློབ་མ་འགྱུར་བ་སྟེ།།
ལ་ལ་ཡི་ནི་བླ་མར་འགྱུར།།
ཐབས་རིག་སྣ་ཚོགས་ཐབས་ཀྱིས་ནི།།
མ་རྟོགས་སེམས་ཅན་རྟོགས་པར་བྱེད།།
ཅེས་བྱང་ཆུབ་སེམས་དཔས་རང་ཉིད་སེམས་ཅན་ལ་ལའི་སློབ་མར་འགྱུར་བར་བྱ་
སྟེ་ཕན་པ་དང་རྗེས་སུ་སྟོན་པ་བྱེད་པ་དང་། རང་ཉིད་དམན་པར་སེམས་པ་སེམས་ཅན་
ལ་ལའི་བླ་མར་འགྱུར་བྱས་ནས་ཁྱད་པར་བསྟན་པའི་སྒོ་ནས་རྗེས་སུ་སྟོན་པས་སེམས་ཅན་
གདུལ་བའི་ཐབས་དང་རིག་པ་སྣ་ཚོགས་པས་ཆོས་ཀྱི་དེ་ཁོ་ན་ཉིད་མ་རྟོགས་པའི་སེམས་
ཅན་རྣམས་ཀྱིས་དེ་ཁོ་ན་ཉིད་རྟོགས་པར་བྱེད་དོ། ཞེས་པའོ།
འདིར་ཅུང་ཟད་སྤྲོ་ན། དཔལ་ལྡན་ཟླ་བས། སེམས་དཔའ་ཆེ་རྣམས་སློབ་མའམ།།
སྨན་པའམ་ཚངས་དབང་དུ་གྱུར་ནས།། ངོ་བོ་དེ་དང་དེ་དག་གིས།། སེམས་ཅན་ཚོགས་
རྣམས་འདུལ་བར་བྱེད།། ཞེས་བྱང་ཆུབ་སེམས་དཔས་གཞན་དོན་དུ་ཐབས་དང་རིག་པ་
སྣ་ཚོགས་པས་སེམས་ཅན་རྣམས་སྨིན་གྲོལ་ལམ་ལ་འགོད་པར་བསྟན་ཏོ།
བཅུ་གསུམ་པ་སྙིང་རྗེའི་སྟོབས་ལྷག་པར་རྒྱས་ན་གདུལ་བྱ་མིན་པ་དཀོན་པ་བསྟན་པ་ནི།
རྩ་བར།
ཇི་ལྟར་སྨན་པ་མཁས་གྱུར་པས།
47

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ནད་པ་སྒྲུབ་མེད་དཀོན་དེ་བཞིན།།
བྱང་ཆུབ་སེམས་དཔའི་སྟོབས་རྙེད་ནས།།
གདུལ་བྱ་མ་ཡིན་ཤིན་ཏུ་དཀོན།།
ཞེས་ཇི་ལྟར་སྨན་པ་མཁས་པར་གྱུར་པས་ནད་པའི་ནད་གསོར་མི་རུང་ཞིང་སྒྲུབ་
ཏུ་མེད་པ་དཀོན་པ་ལྟར། གདུལ་བྱའི་མོས་ཁམས་དབང་པོ་མཆོག་དང་མཆོག་མིན་ཤེས་
ཤིང་བསྡུ་བའི་དངོས་པོ་བཞི་ལ་མཁས་པའི་བྱང་ཆུབ་སེམས་དཔའི་སྟོབས་སོགས་ཀྱི་ཡོན་
ཏན་རྙེད་ནས་གདུལ་བར་བྱ་བ་མིན་པའི་སེམས་ཅན་ཤིན་ཏུ་དཀོན་པར་ཤེས་པར་བྱའོ།
ཞེས་པའོ།
འདིར་ཅུང་དཔྱད་ན། བྱང་ཆུབ་སེམས་དཔས་སྟོབས་སོགས་ཀྱི་ཡོན་ཏན་རྙེད་ན་
གདུལ་བྱ་མིན་པ་སེམས་ཅན་དཀོན་ན། དེ་ལས་མཐུ་ཁྱད་པར་དུ་འཕགས་པའི་སངས་རྒྱས་
ཀྱི་གདུལ་བྱ་མི་འགྱུར་བ་མེད་དགོས་ན། ཐུབ་པ་མངོན་པར་རྫོགས་པར་སངས་རྒྱས་ནས་
ཐུབ་པའི་གདུལ་བྱར་མི་གྱུར་བའི་མུ་སྟེགས་སྟོན་པ་དྲུག་ལ་སོགས་པ་ཡོད་པ་ལོ་རྒྱུས་ཀྱི་
ཚད་མ་ལས་གྲུབ་པའི་ཕྱིར་རོ་སྙམ་དུ་དོགས་སོ།
བཅུ་བཞི་པ་གཞན་དོན་ལ་བསྐུལ་བ་མ་བྱས་པའི་ཉེས་དམིགས་བསྟན་པ་ནི། རྩ་བར།
བྱང་ཆུབ་སེམས་དཔའི་ཡུལ་དུ་ནི།།
གལ་ཏེ་འགའ་ཞིག་མ་བསྐུལ་བས།།
ངན་སོང་འགྲོ་བར་འགྱུར་ན་དེ།།
བློ་ལྡན་གཞན་གྱི་སྨད་བྱ་འགྱུར།།
ཞེས་སེམས་ཅན་འདུལ་བའི་མཐུ་རྙེད་པའི་བྱང་སེམས་ཀྱིས་གདུལ་བྱར་ཐབས་
ཀྱིས་བསྐུལ་ན་ངན་འགྲོ་མི་འགྲོ་བ་ལ་གལ་ཏེ་མ་བསྐུལ་བར་སེམས་ཅན་དེ་ངན་སོང་དུ་
འགྲོ་བར་འགྱུར་ན་དེ་སེམས་ཅན་ཐམས་ཅད་ལ་ཕན་གདགས་པའི་དམ་བཅའ་ལས་ཉམས་
པས་བློ་ལྡན་གཞན་གྱིས་སྨད་བྱར་འགྱུར་བས་དེ་དག་ལ་ཇི་ལྟར་འཚམ་པའི་ཆོས་བསྟན་
པས་བསྐུལ་བར་བྱའོ། ཞེས་པའོ།
48

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
འདིར་ཅུང་ཟད་དཔྱད་ན། སྐབས་འདིར་བསྐུལ་མ་བསྐུལ་བྱང་ཆུབ་སེམས་དཔས་
ཆོས་ཀྱིས་ཐར་ལམ་ལ་བསྐུལ་མ་བསྐུལ་ལ་འཇོག་ན་གདུལ་བྱའི་ངོས་ནས་ཆོས་ཉན་པའི་
དོན་གཉེར་སོགས་མེད་ན། མདོ་རྩ་བར། མ་གསོལ་བར་མི་བྱའོ་ཞེས་གཞན་གྱིས་ཆོས་སྟོན་
པའི་གསོལ་བ་མི་བཏབ་པར་བསྟན་པར་མི་བྱ་གསུངས་པ་དང་ཇི་ལྟར་མི་འགལ་བར་
དོགས་སོ།
བཅོ་ལྔ་པ་སྙིང་རྗེ་དམན་པའི་ཉེས་དམིགས་བསྟན་པ་ནི། རྩ་བར།
གང་ཞིག་ཉེན་པ་གཞན་དག་ལ།།
སྙིང་བརྩེ་ལེགས་ཞེས་མི་འདོད་པ།།
དེ་རྗེས་བརྩེ་བས་མགོན་མེད་པ།།
དག་ལ་ཇི་ལྟར་སྦྱིན་པ་གཏོང་།།
ཞེས་བསམ་པ་སྙིང་རྗེའི་ཐབས་དང་བྲལ་ན་སྦྱིན་སོགས་ཕར་ཕྱིན་ལ་འཇུག་པར་
མི་ནུས་ཏེ། ལས་དང་པོ་བ་གང་ཞིག་སྡུག་བསྔལ་གྱིས་ཉེན་པའི་སེམས་ཅན་གཞན་དག་ལ་
སྙིང་བརྩེ་བ་ལེགས་སོ་ཞེས་བརྗོད་མི་འདོད་པ་དེ་ལ་དེའི་རྗེས་སུ་བརྩེ་བའི་མགོན་མེད་
པའི་སློང་མོ་བ་དག་ལ་ཇི་ལྟར་སྦྱིན་པ་གཏོང་ནུས་ཏེ་མི་ནུས་པའི་ཕྱིར་རོ། ཞེས་པའོ།
འདི་ཅུང་ཟད་སྤྲོ་ན།དཔལ་ལྡན་ཟླ་བས། གང་ལ་བུ་ལྟར་སེམས་ཅན་ནི།། ཀུན་ལ་
སྙིང་རྗེ་དྲག་ཡོད་པ།། དེ་ཡི་རྫོགས་པའི་བྱང་ཆུབ་ཕྱིར།། མགོན་མེད་བདག་ལ་སྦྱིན་གཏོང་
ནུས།། ཞེས་རྒྱལ་སྲས་བྱང་ཆུབ་སེམས་དཔའི་སྦྱིན་པ་དང་ཚུལ་ཁྲིམས་སོགས་ཡོན་ཏན་
གོང་འཕེལ་དུ་འགྲོ་བའི་གཞི་ནི་སྙིང་བརྩེའི་སྟོབས་ལ་རག་ལས་སོ་ཞེས་པར་གོའོ།
བཅུ་དྲུག་པ་བྱང་ཆུབ་སེམས་དཔའ་ལ་མ་དད་པའི་ཉེས་དམིགས་བསྟན་པ་ནི། རྩ་བར།
འགྲོ་ལ་ཕན་ཕྱིར་གང་ཞིག་ལ།།
འཇིག་རྟེན་སྲིད་དུ་གནས་ཡོད་པ།།
དེ་ལ་སོར་གནས་དག་ཕུང་ན།།
སྡང་ལ་བསམ་ཐག་ཅི་ཞིག་ཡོད།།
49

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཅེས་ཐབས་སྙིང་རྗེ་ཆེན་པོས་འགྲོ་བ་རྣམས་ལ་ཕན་པའི་ཕྱིར་དུ། ཡུལ་སེམས་ཅན་
གྱི་ཁམས་གང་ཞིག་ལ་དུས་འཇིག་རྟེན་ཇི་སྲིད་དུ་གནས་པའི་སྙིང་སྟོབས་ཡོད་པ་དེ་ལ་
གུས་པའི་རིམ་གྲོ་མི་བྱེད་པར་རང་གར་སོར་གནས་བྱེད་པ་དག་ཀྱང་ཕུང་བར་གྱུར་ན་དེ་
ལ་ཞེ་སྡང་བར་གྱུར་པ་དེ་ལ་སྡིག་པ་བསམ་ཐག་ཅི་ཞིག་ཡོད་དེ་ཉེས་དམིགས་ཆེ་བའི་ཕྱིར་
ན་དེ་དག་སྤངས་ནས་གུས་པས་བསྟེན་པར་བྱའོ།ཞེས་པ་སྟེ་དབུ་མ་ལ་འཇུག་པ་ལས།གང་
ཕྱིར་རྒྱལ་སྲས་རྣམས་ལ་ཁྲོས་པ་ཡིས།། སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར།།
བསགས་པ་སྐད་ཅིག་གིས་འཇོམས་དེའི་ཕྱིར།།མི་བཟོད་ལས་གཞན་སྡིག་པ་ཡོད་མ་ཡིན།།
ཞེས་གསུངས་པ་ལྟར་རོ།
བཅུ་བདུན་པ་བྱང་སེམས་ཀྱི་བྱ་དཀའ་བའི་སྤྱོད་པ་ལ་དད་པར་བྱ་རིགས་པ་བསྟན་པ་ནི།
རྩ་བར།
གང་ལ་སྐྱེ་བ་ཐམས་ཅད་དུ།།
མངོན་ཤེས་ལྔ་ཆར་ཡང་ཡོད་པ།།
དེ་ཡི་དམན་པར་དམན་ལྟའི་དངོས།།
འདི་ནི་ཤིན་ཏུ་བྱ་དཀའ་བའོ།།
ཞེས་བྱང་སེམས་ཀྱི་མཆོག་ཏུ་དཀའ་སྤྱོད་མཛད་པས་སྡང་བར་སྤངས་ནས་དད་
པར་བྱ་རིགས་ཏེ།བྱང་ཆུབ་སེམས་དཔས་བཟོད་པ་ཐུབ་པ་གང་ལ་སྐྱེ་བ་ཐམས་ཅད་དུ་མི་
ཉམས་པའི་མངོན་ཤེས་ལྔ་ཆར་ཡང་ཡོད་པ་དེས་སེམས་ཅན་ལ་ཕན་པའི་ཆེད་དུ་ངན་
སོང་གི་འགྲོ་བ་དམན་པ་སྲིན་བུ་དང་ཁྱི་སོགས་དམན་པའི་སྐྱེ་བ་ཡོངས་སུ་བཟུང་ནས་
གཟུགས་དེ་དང་སྐད་དེས་སེམས་ཅན་ཡོངས་སུ་སྨིན་པར་མཛད་པའི་སྤྱོད་པ་འདི་ནི་ཤིན་
ཏུ་བྱ་དཀའ་ཞེས་པའོ།
འདིར་ཅུང་ཟད་དཔྱད་ན། བྱང་ཆུབ་སེམས་དཔས་ངན་འགྲོའི་གཟུགས་སུ་སྐྱེ་བ་
ལེན་པ་ན་དེ་འདྲ་བའི་བྱང་ཆུབ་སེམས་དཔའི་སྐྱེ་བ་དེ་ངན་འགྲོའི་སྐྱེ་བ་མཚན་ཉིད་པ་
ཡིན་ན་བཟོད་པ་ཐོབ་ནས་ངན་འགྲོའི་སྐྱེ་བ་འགོག་པའི་རྟག་མིན་གྱི་འགོག་པ་ཐོབ་པ་དང་
50

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
འགལ་ལ།ངན་འགྲོའི་སྐྱེ་བ་མཚན་ཉིད་པ་མིན་ན་ཀུན་གཞི་ཐལ་ཕྲེང་དུ་མདོ་སྡེ་རྒྱན་རྩ་
འགྲེལ་དྲངས་ནས་སྐྱེ་བ་མཚན་ཉིད་པ་ཡོད་པ་གསུངས་པ་དང་འགལ་བར་དོགས་སོ།
བཅོ་བརྒྱད་པ་ཡོན་ཏན་མཐའ་ཡས་པ་བསམས་ནས་དད་པ་བསྐྱེད་པར་བསྟན་པ་
ནི། རྩ་བར།
ཐབས་ཀྱིས་ཀུན་ཚེ་བསོད་ནམས་གང༌།།
ཤིན་ཏུ་ཡུན་རིང་བསགས་པ་དེ།།
ཐམས་ཅད་མཁྱེན་པའི་གཞལ་བྱ་ཡང་།།
མིན་ཞེས་དེ་བཞིན་གཤེགས་པས་གསུངས།།
ཞེས་བྱ་དཀའ་བའི་སེམས་ཅན་གྱི་དོན་གང་ཡང་འབད་རྩོལ་མེད་པར་སྒྲུབ་ནུས་
པའི་ཐབས་ཀྱིས་སྒོ་གསུམ་ཀུན་ཏུ་གང་བསྐལ་བ་གྲངས་མེད་པའི་དུས་ཡུན་ཤིན་ཏུ་རིང་པོ་
ནས་བསགས་པའི་བསོད་ནམས་དེ་ནམ་མཁའ་ལྟར་མཐའ་ཡས་པས་གཞན་དག་ལྟ་ཅི་
ཐམས་ཅད་མཁྱེན་པའི་གཞལ་བྱ་ཡང་མིན་ནོ་ཞེས་དེ་བཞིན་གཤེགས་པས་གསུངས་སོ་
ཞེས་པའོ།། འདིར་ཡང་ཐམས་ཅད་མཁྱེན་པའི་གཞལ་བྱ་མིན་ཞེས་པར་ཚིག་སྐྱོན་ཙམ་
འཕེན་རིགས་སོ།།
བཅུ་དགུ་པ་སྦྱིན་པ་ལ་ལྷག་པར་སྤྲོ་བའི་རྒྱུ་མཚན་བསྟན་པ་ནི། རྩ་བར།
འཆི་དང་ཆོས་དང་སྲིད་པ་གཞན།།
སྦྱིན་པའི་སྒྲ་ཡིས་གསལ་བྱེད་པ།།
དེ་ཕྱིར་བྱང་ཆུབ་སེམས་དཔའ་ལ།།
སྦྱིན་པའི་སྒྲ་ནི་རྟག་ཏུ་སྙན།།
ཞེས་པ་སྟེ་དེ་ཡང་དཱན་ཞེས་པའི་སྐད་ཀྱི་བྱིངས་ལས་བརྩམས་ཏེ་རྒྱ་གར་སྐད་དུ་ཇཱ་
ཝན་དཱན་ཞེས་པ་འཆི་བ་གསལ་བ་དང་ཕྱིན་དྲུག་གི་ཆོས་བསྙད་པ་དང་དག་པའི་སྐྱེ་བ་
གཞན་འགྲུབ་པ་གོ་བར་བྱེད་པ་དེ་ནི་སྦྱིན་པའི་སྒྲ་ཡིས་གསལ་བ་ཏེ་མཚོན་པར་བྱེད་པ་དེ་
ཡི་ཕྱིར་ན་བྱང་ཆུབ་སེམས་དཔའ་རྣམས་ལ་སྦྱིན་པའི་སྒྲ་འདི་ནི་དུས་རྟག་ཏུ་སྙན་ཞིང་
སྦྱིན་པ་ལ་ལྷག་པར་སྤྲོ་བ་ཡིན་ནོ་ཞེས་སོ།།
51

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འདིར་ཅུང་ཟད་སྤྲོ་ན། དབུ་མ་ལ་འཇུག་པ་ལས། ཇི་ལྟར་སྦྱིན་ཅིག་ཅེས་སྒྲ་ཐོས་
བསམ་ལས།།རྒྱལ་སྲས་བདེ་འབྱུང་དེ་ལྟར་ཐུབ་རྣམས་ལ་།། ཞི་བར་ཞུགས་པའི་བདེ་བ་
བྱེད་མིན་ན།།ཐབས་ཅད་བཏང་བས་ལྟ་ཞིག་སྨོས་ཅི་དགོས།།ཞེས་གསུངས་པ་ལྟར་རོ།
ཉི་ཤུ་པ་དམན་པའི་སྦྱིན་པ་ལ་སྨད་པར་བསྟན་པ་ནི།རྩ་བར།
འདིར་བྱིན་པ་ཡི་སྦྱིན་པ་ལས།།
འབྲས་བུ་ཆེན་པོ་འབྱུང་འགྱུར་ཞེས།།
ལེན་དང་ཡོངས་སུ་གཏོང་བ་ནི།།
ཚོང་སྤོགས་བཞིན་དུ་སྨད་པར་འགྱུར།།
ཞེས་ཚེ་འདིར་ཁེ་འདོད་ནས་ཕ་རོལ་པོར་བྱིན་པའི་སྦྱིན་པ་གཏོང་བ་ཡིན་ན་དེ་
ལས་རང་ལ་འབྲས་བུ་ལོངས་སྤྱོད་ཆེན་པོ་འབྱུང་བར་འགྱུར་རོ་ཞེས་རང་གིས་རྫས་ལེན་ངཔ་
དང་གཞན་ལ་ཡོངས་སུ་གཏོང་བར་བྱེད་པ་དེ་ནི་ཚོང་སྤོགས་ཏེ་ཚོང་གིས་ཁེ་སངས་ལེན་
པ་བཞིན་ཡིན་པས་བྱང་ཆུབ་སེམས་དཔའ་རྣམས་ཀྱིས་རྟག་ཏུ་སྨད་པར་འགྱུར་རོ་ཞེས་
པའོ།།
འདིར་ཅུང་ཟད་སྤྲོ་ན། དཔལ་ལྡན་ཟླ་བས། གཏོང་བའི་སྦྱིན་གང་སེར་སྣ་མེད།།
དེ་ནི་དམ་པ་རྣམས་ཀྱིས་བསྔགས།། ཞེས་སྦྱིན་འབྲས་ཕུན་སུམ་ཚོགས་པ་སྤྱད་པར་ཀུན་
སློང་སླད་མེད་ཅིང་རྣམ་པར་དག་པ་ཞིག་དགོས་པ་བསྟན་ཏོ།
ཉེར་གཅིག་པ་སྤྱོད་པ་མཐའ་དག་སྒྲུབ་ནུས་པའི་རྒྱུ་མཚན་བསྟན་པ་ནི། རྩ་བར།
གང་ལ་སྔར་བྱས་སྡིག་པ་ཡང༌།།
ཡོད་ཉིད་ཡོད་པ་མ་ཡིན་པ།།
དགེ་བའི་ལས་ཅན་དེ་ལ་ནི།།
བསྒྲུབ་མིན་ཞེས་བྱ་ཡོད་མ་ཡིན།།
ཞེས་གང་ལ་བྱང་ཆུབ་ཀྱི་སེམས་ཡོད་པས་ཕྱིས་སྡིག་པ་མི་དགེ་བ་གསོག་ཅིང་
འབྲས་བུ་འབྱིན་པ་ལྟ་ཅི་སྔར་བྱས་ཀྱི་སྡིག་པ་ཡང་གང་ཅུང་ཟད་ཡོད་པ་ཉིད་ལས་འབྲས་
52

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
བུ་འབྱིན་ནུས་སུ་ཡོད་པ་མ་ཡིན་པ་ན། དགེ་བའི་ལས་ཆེ་ཤིན་ཏུ་སྟོབས་ཆེན་པོ་ཅན་གྱི་
བྱང་ཆུབ་སེམས་དཔའ་དེ་ལ་ནི་དེ་བས་སེམས་ཅན་གྱི་དོན་གང་འདྲ་ཞིག་ཀྱང་བསྒྲུབ་ནུས་
མིན་ཞེས་བྱ་བ་གང་ཡང་ཡོད་པ་མ་ཡིན་ནོ་ཞེས་པའོ།།
འདིར་ཅུང་ཟད་དཔྱད་ན། བྱང་ཆུབ་ཀྱི་སེམས་ཡོད་ན་སྔར་བྱས་ཀྱི་སྡིག་པ་ཀུན་
དག་པར་གསུངས་ན། འདུལ་ཊིཀ་རིན་ཆེན་ཕྲེང་བ་ལས་མཐོང་ལམ་ལྟུང་བ་དག་རྒྱུ་
གསུངས་པ་ཇི་ལྟར་འཐད་དེ་སྔོན་ནས་དག་ཟིན་པའི་ཕྱིར། མ་ཁྱབ་ན་དགྲ་བཅོམ་པའི་
འབྲས་བུ་ཐོབ་པ་ཡང་ལྟུང་བ་དག་རྒྱུར་ཐལ་ལོ།
ཉེར་གཉིས་པ་རང་གཅིག་པུའི་བདེ་སྐྱིད་དོན་དུ་མི་གཉེར་བའི་རྒྱུ་མཚན་བསྟན་པ་ནི།
རྩ་བར།
རླབས་ཆེན་ཡིད་ཅན་དེ་ལ་ནི།།
འདི་ནའང་གནོད་པ་ཡོད་མིན་ཏེ།།
དེས་ན་དེ་ལ་སྲིད་པ་དང༌།།
མྱ་ངན་འདས་ལ་ཁྱད་པར་མེད།།
ཅེས་ཡིད་ཀྱི་བསམ་པ་རླབས་ཆེན་པོ་ཅན་གྱི་བྱང་ཆུབ་སེམས་དཔའ་དེ་ལ་ནི་ཞི་བ་
མྱང་འདས་ལ་གནོད་པ་མེད་པ་ལྟ་ཅི་འཁོར་བའི་ཉེས་པ་ཐམས་ཅད་དང་བྲལ་བས་སྲིད་
པ་འཁོར་བ་འདི་ནའང་གནོད་པ་ཅུང་ཟད་ཀྱང་ཡོད་པ་མིན་ཏེ། རྒྱུ་མཚན་དེས་ཕྱིར་ན་
བྱང་ཆུབ་སེམས་དཔའ་དེ་ལ་རང་གི་བདེ་བ་སྤངས་ནས་སེམས་ཅན་གྱི་དོན་དུ་སྲིད་པ་
དང་མྱ་ངན་ལས་འདས་པ་སྟེ་སྲིད་ཞི་གང་ལ་གནས་ཀྱང་གནོད་པ་མེད་པར་ཁྱད་པར་
མེད་དོ་ཞེས་པའོ།།
ཉེར་གསུམ་པ་ལུས་རྟེན་ཁྱད་པར་ཅན་ལེན་ནུས་པའི་རྒྱུ་མཚན་བསྟན་པ་ནི། རྩ་བར།
གང་ལ་ཀུན་ཚེ་སེམས་དབང་ནི།།
ཉིད་ལས་སྐྱེ་བ་ཡོད་གྱུར་པ།།
དེ་ཀོ་རྒྱུ་ཅིས་འཇིག་རྟེན་ནི།
ཀུན་གྱི་མངའ་བདག་འགྱུར་མ་ཡིན།།
53

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཞེས་བྱང་ཆུབ་སེམས་དཔའ་གང་ལ་ས་ནི་ཐོབ་པ་དུས་དེ་ནས་ཀུན་གྱི་ཚེ་དབང་
ཐོབ་པ་ཡང་ཡིན་པའི་རྒྱུ་མཚན་ཉིད་ལས་བསམ་བཞིན་དུ་སྐྱེ་བ་ལེན་ནུས་པ་དེ་ཀོ་སྟེ་བྱང་
ཆུབ་སེམས་དཔའ་དེ་ནི་རྒྱུ་མཚན་གཞན་གང་གིས་སེམས་ཅན་གྱི་དོན་ལ་དབང་འབྱོར་
བའི་འཇིག་རྟེན་ཡོངས་ཀྱི་མངའ་བདག་ཏུ་མི་འགྱུར་ཏེ་འགྱུར་རོ་ཞེས་པའོ།།
འདིར་ཅུང་ཟད་དཔྱད་ན། ས་ཐོབ་པའི་བྱང་སེམས་ལ་བསམ་བཞིན་སྲིད་པ་བཟུང་བར་
བཤད་ན།སྙིང་རྗེ་དང་སྨོན་ལམ་དབང་གིས་འཁོར་བར་སྐྱེ་བ་ལེན་པའི་བྱང་འཕགས་རྒྱུད་
ཀྱི་སྐྱེ་བ་ལ་འཁོར་བའི་སྐྱེ་བ་མཚན་ཉིད་པ་ཞིག་མེད་པར་འགྱུར་ཏེ། འཁོར་བའི་སྐྱེ་
མཚན་ཉིད་པ་ལ་ལས་དབང་གིས་སྐྱེ་བ་ཡིན་དགོས་པའི་ཕྱིར། མ་ཁྱབ་ན་ལས་དབང་གིས་
སྐྱེ་བ་ལེན་པའི་བྱང་འཕགས་ཡོད་པར་འདོད་ན་མཐའ་དཔྱོད་ཀྱི་གསུང་དང་འགལ་ལ། བློ་
གསལ་དགའ་སྐྱིད་ལས་བྱང་འཕགས་ལ་འཁོར་བའི་སྐྱེ་བ་མཚན་ཉིད་པ་ཡོད་བཞེད་པ་
སོགས་དང་དཔྱད་བསྡུར་བྱ་རིགས་སོ་སྙམ་མོ།།
ཉེར་བཞི་པ་འབྲས་བུ་རྣམ་མཁྱེན་སྒྲུབ་པའི་སྒྲུབ་བྱེད་བསྟན་པ་ནི། རྩ་བར།
ཕུལ་འགྲོ་ལས་ཆེ་ཕུལ་འགྲོ་བ།།
འགའ་ཞིག་འཇིག་རྟེན་འདིར་ཡང་སྣང་།།
དེས་ན་བསམ་མི་ཁྱབ་མཐུ་ཡང༌།།
ངེས་པར་ཡོད་ཅེས་རྟོགས་པར་གྱིས།།
ཞེས་རིགས་དང་སྐྱེ་གནས་དང་རི་དང་རྒྱལ་པོ་ལ་ཡང་ཕུལ་དུ་འགྲོ་བ་ལས་བྲམ་ཟེ་
དང་སྲིད་རྩེ་དང་རི་རབ་དང་འཁོར་བསྒྱུར་གྱི་རྒྱལ་པོར་འགྱུར་བ་ཆེས་ཕུལ་དུ་བྱུང་བ་
འཇིག་རྟེན་ན་མཐོང་དུ་ཡོད་པ་དེའི་ཕྱིར།བྱང་སེམས་རྣམས་ཀྱང་བསྐལ་པ་གྲངས་མེད་
པར་བསགས་པའི་ཚོགས་ཕུལ་དུ་འགྲོ་བ་ལས་བསམ་གྱིས་མི་ཁྱབ་པའི་མཐུ་ཕུལ་དུ་བྱུང་བ་
ཐམས་ཅད་མཁྱེན་པ་ཡང་ངེས་པར་ཡོད་ཅེས་རྟོགས་པའམ་ཤེས་པར་གྱིས་ཞེས་པའོ།།
ཉེར་ལྔ་པ་བློ་དམན་པ་རྣམས་ཐེག་ཆེན་ལ་སྐྲག་པ་སྐྱེ་བའི་རྒྱུ་མཚན་བསྟན་པ་ནི། རྩ་བར།
བླུན་ལ་ཤིན་ཏུ་ཟབ་ཆོས་ལ།།
54

དབུ་མ་བཞི་བརྒྱ་པའི་རབ་བྱེད་ལྔ་པའི་རྩོམ་ཤོག
སྐྲག་པ་སྐྱེ་བ་ཇི་ལྟ་བ།།
དེ་བཞིན་ཞན་ལ་ཤིན་ཏུ་ནི།།
རྨད་བྱུང་ཆོས་ལ་སྐྲག་པ་སྐྱེ།།
ཅེས་པ་སྟེ་དཔེར་ན་ཇི་ལྟར་བློ་མིག་དང་བྲལ་བའི་བླུན་པོ་རྣམས་རྟེན་འབྲེལ་ཪང་
བཞིན་མེད་པའི་ཐེག་ཆེན་གྱི་ཟབ་མོའི་ཆོས་ལ་སྐྲག་པ་སྐྱེ་བ་བཞིན་དུ་ཐེག་ཆེན་ལ་མོས་པ་
ཞན་པ་དག་ཀྱང་གཞན་དོན་གྱི་མཐུ་ཕུལ་དུ་བྱུང་བའམ་རྨད་དུ་བྱུང་བའི་ཐེག་ཆེན་གྱི་རྒྱ་
ཆེ་བའི་ཆོས་ལ་སྐྲག་པ་སྐྱེའོ་ཞེས་པའོ།།
འདིར་ཅུང་ཟད་སྤྲོ་ན། དཔལ་ལྡན་ཟླ་བས། ཟབ་པ་དང་ནི་རྒྱ་ཆེའི་གཏམ།།ཕལ་
ཆེར་ཐེག་པ་ཆེ་ལས་བསྟན།། དེས་ན་ཡིད་ཆུང་དམན་པ་རྣམས།། འདི་ལ་སྐྲག་པ་ཡང་དག་
སྐྱེ།། ཆོས་འདི་བློ་ཆུང་རྣམས་དང་ནི།། དམན་པ་རྣམས་ཀྱིའང་སྤྱོད་ཡུལ་མིན།། ཆོས་འདི་
སངས་རྒྱས་སྲས་རྣམས་ཀྱི།།ཡུལ་དུ་རྒྱལ་བ་རྣམས་ཀྱིས་གསུངས།། ཞེས་གསུངས་པ་ལྟར་རོ།
༣འཇུག་ཏུ་དགེ་བ་སྔོ་བ་དང་ཤིས་སྨོན་བྱ་བ་ནི།
སྟོན་པ་བླ་ན་མེད་པའི་བསྟན་པ་དང་།།
མཇལ་བ་འདི་འདྲ་བླ་མའི་དྲིན་ཡིན་པས།།
དགེ་བ་འདི་ཡང་འགྲོ་བ་མ་ལུས་པ།།
བཤེས་གཉེན་དམ་པས་འཛིན་པའི་རྒྱུ་རུ་བསྔོ།།
ཞེས་དབུ་མ་བཞི་བརྒྱ་པའི་ཚིག་དོན་འགྲེལ་བ་རྗེ་བཙུན་བླ་མ་དགྱེས་པའི་མཆོད་
སྤྲིན་འདི་ནི་དཔལ་ལྡན་འབྲས་སྤུངས་མཁས་མང་བློ་གསལ་བྱེ་བའི་གླིང་གྲྭ་ཚང་གི་སློབ་
གཉེར་བ་ཀུན་གྱི་གྲལ་མཐར་གཏོགས་པ་ལྷ་རམས་གཉིས་པ་གེ་ལུང་རྟོགས་ཤེས་རབ་པས་
རང་བློ་གང་ལྕོགས་ཀྱིས་སྦྱར་བ་འདིས་ཀྱང་བསྟན་པ་རྒྱས་པའི་རྒྱུར་གྱུར་ཅིག་གུ།
55

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
༄༅། །དབུ་མ་བཞི་བརྒྱ་པའི་རབ་བྱེད་དྲུག་པའི་དཀའ་གནད་འགའ་ལ་དཔྱད་པ་
རྗེ་བཙུན་བླ་མ་དགྱེས་པའི་མཆོད་སྤྲིན་ཞེས་བྱ་བ་བཞུགས་སོ།།
འབྲས་བློ་གླིང་ཀོང་པོ་དགེ་སློང་བསོད་ནམས་བསྟན་འཛིན།
སྟོང་ཉིད་སྙིང་རྗེ་ཟུང་དུ་འཇུག་པའི་ལམ།།
ཆེས་ཆེར་གསལ་མཛད་གངས་ཅན་བསྟན་འགྲོའི་མགོན།།
ཕྱག་ན་པད་མོ་བསྟན་འཛིན་རྒྱ་མཚོ་ལ།།
གསོལ་བ་འདེབས་སོ་བཞེད་དོན་ལྷུན་འགྲུབ་ཤོག།།
ཅེས་ཐུབ་པའི་དབང་པོ་ནས་རྩ་རྒྱུད་ཀྱི་བླ་མའི་བར་གྱི་བླ་མ་རྣམས་དང་ངོ་བོ་
དབྱེར་མ་མཆིས་པ་སྐྱབས་མེད་ཉམ་ཐག་པའི་འགྲོ་བ་ལ་སྟོང་པ་ཉིད་དང་སྙིང་རྗེ་ཆེན་མོ་
ཟུང་དུ་འཇུག་པའི་ལམ་ཉིན་མོ་ལྟར་གསལ་བར་མཛད་པ་མཉམ་མེད་ཤཱཀྱ་སེང་གེའི་རྒྱལ་
ཚབ་འཕགས་མཆོག་སྤྱན་རས་གཟིགས་མི་ཡི་རྣམ་པར་རོལ་པ་བདག་གི་མཁན་རིན་པོ་ཆེ་
རྗེ་བཙུན་འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་མཚུངས་པ་
མེད་པའི་སྡེ་དཔལ་བཟང་པོ་མཆོག་ལ་སྒོ་གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་
བསུ་མཆིའོ།།
འདིར་འཆད་པར་བྱ་བའི་གཞུང་ནི་རྒྱལ་བའི་གསུང་རབ་ལ་དྲི་མ་མེད་པའི་རིགས་
པ་དང་དཔྱད་གསུམ་གྱིས་བརྟགས་པར་མཛད་པའི་ཤིང་རྟ་ཆེན་པོ་དཔལ་མགོན་འཕགས་
པ་ཀླུ་སྒྲུབ་ཀྱི་སློབ་མ་སློབ་དཔོན་ཆེན་མོ་འཕགས་པ་ལྷའི་གསུང་རྣལ་འབྱོར་སྤྱོད་པའི་དབུ་
མ་བཞི་བརྒྱ་པའི་རབ་བྱེད་དྲུག་པ་དེ་ཉིད་ཡིན་ལ།རབ་བྱེད་འདི་ཉིད་ཀྱི་བརྗོད་བྱའི་གཙོ་
56

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
བོ་ནི་ཟོ་ཆུན་གྱི་འཕྲུལ་འཁོར་ལྟར་རང་དབང་མེད་པར་འཁོར་བའི་འགྲོ་བ་རྣམས་སྲིད་
པའི་རྩེ་མོ་ནས་མནར་མེད་བར་དུ་འཁོར་བའི་རྒྱུ་ཉོན་མོངས་སྤོང་བའི་ཐབས་བསྟན་པ་
ཡིན་ལ། རབ་བྱེད་འདི་ཉིད་ཚིགས་སུ་བཅད་པ་ཉེར་ལྔའི་བདག་ཉིད་དུ་གྲུབ་པའི་གཞུང་
ཞིག་ཡིན་ཡང་།ཐམས་ཅད་འདིར་འཆད་ན་ཡིག་ཚོགས་ཆེ་བས་ཉེས་ཚོགས་ཐམས་ཅད་ཀྱི་
རྩ་བ་གཏི་མུག་སྤོང་ཚུལ་གྱི་གཞུང་འདི་ཉིད་གལ་འགངས་ཤིན་ཏུ་ཆེ་བར་མཐོང་ནས་ཅུང་
ཟད་དཔྱད་པར་བྱ་བ་ལ། བཞི་བརྒྱ་པ་ལས།ལུས་ལ་ལུས་དབང་ཇི་བཞིན་དུ།། གཏི་མུག་
ཀུན་ལ་གནས་གྱུར་ཏེ།།དེ་ཕྱིར་ཉོན་མོངས་ཐམས་ཅད་ཀྱང༌།།གཏི་མུག་བཅོམ་པས་བཅོམ་
པར་འགྱུར།། རྟེན་ཅིང་འབྲེལ་བར་འབྱུང་བ་གང་།།མཐོང་ན་གཏི་མུག་འབྱུང་མི་འགྱུར།།
དེ་ཕྱིར་འབད་པ་ཀུན་གྱིས་འདིར།། གཏམ་དེ་ཁོ་ན་བསྙད་པར་བྱ།། ཞེས་གསུངས་པའི་
ཚིགས་སུ་བཅད་པ་འདི་གཉིས་ཀྱིས་གཏི་མུག་ཙམ་མ་ཡིན་པར་ཤེས་བྱའི་གནས་ལུགས་ལ་
ཕྱིན་ཅི་ལོག་ཏུ་ཞུགས་པའི་གཏི་མུག་བདེན་འཛིན་ཉིད་ཉོན་མོངས་ཐམས་ཅད་ཀྱི་རྩ་བར་
བསྟན་པ་དང༌།རང་རྒྱུད་པ་མན་ཆད་དང་མི་འདྲ་བར་ལུགས་འདིར་ཉོན་མོངས་ཀྱི་རྣམ་
བཞག་ཐུན་མོང་མ་ཡིན་པ་ཞིག་ཡོད་པར་གསུངས་པ་དང་རྟེན་ཅིང་འབྲེལ་བར་འབྱུང་བ་
མཐོང་ན་ཉེས་ཚོགས་ཐམས་ཅད་ཀྱི་རྩ་བ་གཏི་མུག་བདེན་འཛིན་ཟད་པར་གསུངས་པ་
སོགས་ཀྱི་དཀའ་གནད་འགའ་ལ་བརྗོད་གཞི་གསུམ་དུ་ཕྱེ་ནས་ཅུང་ཟད་དཔྱད་པར་བྱའོ།།
བརྗོད་གཞི་དང་པོའི་དབང་དུ་བྱས་ན། ལུས་ལ་ལུས་དབང་ཇི་བཞིན་དུ་ཞེས་པའི་
གཞུང་འདིས་གཏི་མུག་བདེན་འཛིན་འཁོར་བའི་རྩ་བར་གསུངས་པ་དང་གཞུང་གཞན་
རིན་ཆེན་ཕྲེང་བ་ལས། ཇི་སྲིད་ཕུང་པོ་འཛིན་ཡོད་པ།།དེ་སྲིད་དེ་ལ་ངར་འཛིན་ཡོད།།
ཅེས་སོགས་ཀྱིས་ཆོས་ཀྱི་བདག་འཛིན་འཁོར་བའི་རྩ་བར་གསུངས་པ་དང་། གཞན་ཡང་
དབུ་མ་འཇུག་པ་ལས།ཉོན་མོངས་སྐྱོན་རྣམས་མ་ལུས་འཇིག་ཚོགས་ལ།།ལྟ་ལས་བྱུང་བ་བློ་
ཡིས་མཐོང་འགྱུར་ཏེ།། ཞེས་སོགས་ཀྱིས་འཇིག་ལྟ་འཁོར་བའི་རྩ་བར་གསུངས་པ་དང་།
ཡང་དེ་ཉིད་ལས། དང་པོར་ང་ཞེས་བདག་ལ་ཞེན་གྱུར་ཅིང༌།།བདག་གི་འདི་ཞེས་དངོས་
ཆོས་
ལ་ཆགས་བསྐྱེད་པ།། ཞེས་སོགས་ཀྱི་གཞུང་དེ་དག་གིས་མ་རིག་པ་དང་། འཇིག་ལྟ།
ཀྱི་བདག་འཛིན་སོགས་འཁོར་བའི་རྩ་བར་གསུངས་ཀྱང་།འཁོར་བའི་རྩ་བ་འཛིན་སྟངས་
མི་མཐུན་པ་གཉིས་ཡོད་པར་ཐལ་བའི་སྐྱོན་མེད་དེ།དེ་གཉིས་ཀ་རང་གི་མཚན་ཉིད་ཀྱིས་
57

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གྲུབ་པར་འཛིན་པའི་རྣམ་པ་ཅན་དུ་འདྲ་བའི་ཕྱིར་ཞེས་འཁོར་བའི་རྩ་བ་མི་མཐུན་ཞེས་པ་
འཛིན་སྟངས་མི་མཐུན་པ་ལ་འཇོག་དགོས་པ་དང་རྩ་བ་བྱེད་ཅེས་པ་ཡང་རང་དང་འཛིན་
སྟངས་མི་མཐུན་པའི་ཉོན་མོངས་གཞན་ཐམས་ཅད་ཀྱི་རྩ་བ་བྱེད་པ་ལ་འཇོག་ཅེས་འཇུག་
པའི་རྣམ་བཤད་དུ་གསུངས། རང་དང་འཛིན་སྟངས་མི་མཐུན་པའི་ཉོན་མོངས་གཞན་
ཐམས་ཅད་ཀྱི་རྩ་བ་བྱེད་ཅེས་པ་ཡང༌། གཞན་རྒྱུད་ཀྱི་ཉོན་མོངས་ལ་རང་རྒྱུད་ཀྱི་བདག་
འཛིན་དེས་དེའི་རྩ་བ་བྱེད་ཚུལ་མེད། རྒྱུད་གཅིག་པའི་ཉོན་མོངས་ལའང་བདག་འཛིན་
རང་ཉིད་ཀྱིས་དྲངས་པ་ཞིག་དགོས་ཀྱི་སྔར་བྱུང་རྣམས་འཇོག་ཚུལ་མེད་དོ།། གོང་དུ
དྲངས་པའི་གསུང་དེ་དག་གིས་འཇིག་ལྟ་དང་མ་རིག་པ་སོགས་འཁོར་བའི་རྩ་བར་
གསུངས་པ་དེ།འཇིག་ལྟ་དང་མ་རིག་པ་སྤྱི་ཁྱབ་ནས་ཟེར་རྒྱུ་མ་ཡིན་པར་གཉིས་པ་འདུ་
བྱེད་ཀྱི་ལས་ཀྱི་རྒྱུའི་ཀུན་སློང་དུ་གྱུར་པའི་མ་རིག་པ་ལ་འཇོག་དགོས་ཏེ། གཞན་དུ་ན་
འཕགས་པའི་རྒྱུད་ལ་འཁོར་བའི་རྩ་བར་གྱུར་པའི་མ་རིག་པ་སོགས་ཡོད་དགོས་པ་དང་
འཕེན་བྱེད་ཀྱི་ལས་གསར་དུ་གསོག་པ་ཡོད་པ་སོགས་ཀྱི་སྐྱོན་དུ་མར་འགྱུར་ལ། དེ་འདོད་
ན། རྗེ་བདག་ཉིད་ཆེན་པོའི་ལེགས་བཤད་གསེར་ཕྲེང་སོགས་གཞུང་དུ་མ་ལས་འཕགས་
རྒྱུད་ལ་དེ་མེད་པར་གསུངས་པ་དང་འགལ། རྗེའི་ལེགས་བཤད་གསེར་ཕྲེང་དུ་མ་རིག་པ་
འདི་ཉོན་ཡིད་འཁོར་གྱི་མ་རིག་པ་ལ་འཇོག་པར་གསུངས་པ་དེ་ལུགས་གང་གི་དབང་དུ་
བྱས་པ་ཡིན་ཞེ་ན།མཁས་གྲུབ་རྗེའི་རྣམ་བཤད་རྟོགས་དཀའི་སྣང་བར་འཕགས་སེང་
གཉིས་ཀྱིས་ཀུན་གཞི་བཞེད་པར་གསུངས་ཀྱང་།པཎ་ཆེན་གྱིས་འཕགས་སེང་ཀུན་གཞི་མི་
བཞེད་པ་རྒྱུ་མཚན་དང་བཅས་གསུང་པས་ན་འཕགས་སེང་གི་ལུགས་ལ་དེ་ལྟར་འཇོག་མི་
ནུས། དེས་ན་ལེགས་བཤད་གསེར་ཕྲེང་ལས་གསུངས་པ་དེ་ལུང་གི་རྗེས་འབྲངས་སེམས་
ཙམ་པས་ཀུན་གཞི་དང་ཉོན་ཡིད་ཞལ་གྱིས་བཞེས་པས་དེའི་ལུགས་ལ་འཇོག་དགོས་པར་
སེམསསོ།།འོན་ཀྱང་དཔྱད་པར་བྱ་བ་ཞིག་ལ། ཀུན་གཞི་ཞལ་གྱིས་བཞེས་པའི་སེམས་ཙམ་
པས་ཉོན་ཡིད་འཁོར་གྱི་མ་རིག་པ་ལ་འདོད་ན། ཉོན་ཡིད་ནི་གང་ཟག་གི་བདག་འཛིན་
ཡིན་པས་དེའི་འཁོར་གྱི་མ་རིག་པ་ཡང་གང་ཟག་གི་བདག་འཛིན་དུ་འདོད་དགོས་ལ། དེ་
འདོད་ན། རྗེ་བདག་ཉིད་ཆེན་པོའི་བྱང་ཆུབ་ལམ་རིམ་ཆེན་མོ་ལས། སློབ་དཔོན་ཐོགས་
མེད་སྐུ་མཆེད་ནི།ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང་ཡང་དག་པའི་དོན་
58

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
ལ་རྨོངས་ཙམ་གཉིས་ལས་ཕྱི་མར་བཞེད་དེ། མདོར་ན་ལོག་པར་རྟོག་པ་དང་མ་རྟོགས་
པའི་བློ་གཉིས་ལས་མ་རྟོགས་པའི་བློའོ།།ཞེས་ཀུན་གཞི་ཞལ་གྱིས་བཞེས་པའི་སེམས་ཙམ་
པས་ཐོག་མའི་མ་རིག་པ་རྨོངས་ཙམ་གྱི་མ་རིག་པ་ལ་གསུངས་པ་དང་མི་འགལ་ཚུལ་གང་
ཡིན་ལ་བཞེད་ཚུལ་དུ་མ་ཞིག་འདུག་པས་དཔྱད་དགོས་པར་སྣང་ངོ་།།
དེས་ན་འཁོར་བའི་རྩ་བར་གྱུར་པའི་མ་རིག་པ་ཞེས་པ། པཎ་ཆེན་མཆོག་གི་སྐབས་
ལྔ་པའི་མཐའ་དཔྱོད་ལས།རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་
རིག་པ་དང༌། འཁོར་བའི་རྩ་བར་གྱུར་པའི་མ་རིག་པ་དོན་གཅིག་ཏུ་གསུངས་པ་ལྟར་ཡན་
ལག་བཅུ་གཉིས་ཀྱི་ཐོག་མའི་མ་རིག་པ་ཉིད་ལ་འཇོག་ལ། དེ་ལ་ཀུན་བཏགས་དང་ལྷན་
སྐྱེས་གཉིས་ཡོད་མིན་ནི།པཎ་ཆེན་མཆོག་གིས་ཕར་ཕྱིན་སྐབས་ལྔ་པའི་མཐའ་དཔྱོད་ལས།
ཡན་ལག་བཅུ་གཉིས་ཀྱི་ཐོག་མའི་མ་རིག་པ་ལ་མཐོང་སྤངས་ཡོད་ན་མཐོང་ལམ་རྣམ་
གྲོལ་ལམ་ལ་གནས་པའི་གང་ཟག་དེ་དགྲ་བཅོམ་པར་ཐལ་བ་སོགས་གསུངས་པ་དང་།
རྣལ་འབྱོར་སྤྱོད་པའི་ས་ལས།རྒྱུན་དུ་ཞུགས་པས་ཡན་ལག་དུ་སྤངས་ཞེ་ན། ཐམས་ཅད་ཀྱི་
ཕྱོགས་གཅིག་སྟེ།གང་ཡང་རུང་བ་རིལ་གྱིས་སྤངས་པ་མ་ཡིན་ནོ།། ཞེས་པའི་གསུང་དེས་
ཡན་ལག་བཅུ་གཉིས་ཀྱི་ཐོག་མའི་མ་རིག་པ་སོགས་ལ་མཐོང་སྤངས་ཡོད་པར་གསུངས་པ་
མ་ཡིན་པར་ཉོན་མོངས་ཅན་གྱི་མ་རིག་པ་སོགས་རེ་རེ་ལ་མཐོང་སྤངས་དང་སྒོམ་སྤངས་
ཀྱི་ཆ་གཉིས་གཉིས་ཡོད་པའི་མཐོང་སྤངས་ཀྱི་ཆ་རྣམས་རྒྱུན་ཞུགས་ཀྱིས་སྤངས་ཞེས་པའི་
དོན་ཡིན་པའི་ཕྱིར་ཞེས་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ལ་སྒོམ་སྤངས་ཡིན་
དགོས་པ་ཤིན་ཏུ་གསལ་བར་གསུངས། དེ་ཡིན་ན་སྒོམ་སྤངས་ཡིན་པས་ཁྱབ་ན། མཁས་
གྲུབ་རྗེའི་རྣམ་བཤད་རྟོགས་དཀའི་སྣང་བ་ལས། འདི་མཐོང་སྤངས་དང་སྒོམ་སྤངས་གང་
ཡིན་ཞེ་ན། སྒོམ་སྤངས་ཁོ་ན་ཡིན་པས་ཁྱབ་པ་མི་འཐད་དེ། མཐོང་སྤངས་ཀྱི་མ་རིག་པས་
ལས་འབྲས་ལ་སྐུར་བ་འདེབས་པའི་ལྟ་བ་ངན་པ་བསྐྱེད་དེ་ངན་འགྲོའི་སྐྱེ་བ་འཕེན་པ་མི་
སྲིད་པར་ཐལ་བའི་ཕྱིར་རོ།།ཞེས་གསུངས་པ་ལྟར་བདག་འཛིན་ཀུན་བཏགས་དེའི་གཞན་
དབང་དུ་གྱུར་ནས་འཁོར་བར་སྐྱེ་བ་འཕེན་བྱེད་ཀྱི་ལས་གསོག་པ་མེད་པའི་རྒྱུ་མཚན་
དང་། གཞན་ཡང་བདག་ཕུང་ངོ་བོ་ཐ་དད་དུ་འདོད་པའི་ལྟ་བ་གཞིར་བཟུང་ནས་ཕྱུགས་
ཀྱི་མཆོད་སྦྱིན་བྱེད་པ་དེའི་ཚེ་དེ་ལྟར་འཛིན་པ་དེ། སྲོག་གཅོད་ཀྱི་ལས་དེའི་རྒྱུའི་ཀུན་སློང་
59

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དུ་མི་འགྲོ་བའི་རྒྱུ་མཚན་གང་ཡིན་ཞིབ་མོར་བསམ་དགོས་པར་སྣང་ལ། གཞན་ཡང་ཡན་
ལག་བཅུ་གཉིས་ཀྱི་ཐོག་མའི་མ་རིག་པ་ལ་སྒོམ་སྤངས་ཡིན་དགོས་ན་སྒོམ་སྤངས་ལ་ཆེ་
འབྲིང་ཆུང་གསུམ་གྱི་སྐོར་དགུ་ཡོད་པས་དེ་ཐམས་ཅད་ལ་ཐོག་མའི་མ་རིག་པ་ཡོད་དམ་
མེད།ཡོད་ན་སྒོམ་སྤངས་ཆེན་པོའི་ཆེན་པོར་གྱུར་པའི་འཁོར་བའི་རྩ་བ་ཞིག་ཡོད་དགོས་
ལ། དེ་འདོད་ན། གོང་དུ་མཐོང་ལམ་རྣམ་གྲོལ་ལམ་ལ་གནས་པའི་གང་ཟག་གིས་དགྲ་
བཅོམ་པ་ཐོབ་པར་འགྱུར་བར་གསུངས་པ་ལྟར་སྒོམ་སྤངས་ཆེན་པོའི་ཆེན་པོ་སྤངས་པའི་
ཚེ་དགྲ་བཅོམ་ཐོབ་དགོས་པར་འགྱུར་རོ།། མེད་ན་གོང་དུ་རྣམ་བཤད་རྟོགས་སྣང་དུ་
གསུངས་པ་ལྟར་མེད་པའི་རྒྱུ་མཚན་བསམ་དགོས་སོ།།
གཞན་ཡང་ཐོག་མའི་མ་རིག་པ་ལ་སྒོམ་སྤངས་ལྷན་སྐྱེས་དགུ་པ་ཡིན་པས་ཁྱབ་ན།
ལྷས་སྦྱིན་ལྟ་བུ་ལ་དམིགས་པའི་བདག་འཛིན་ལྷན་སྐྱེས་སྐོར་དགུ་ཅིག་ཅར་དུ་སྐྱེས་པ་ཡོད་
དམ་མེད། བདག་འཛིན་ལྷན་སྐྱེས་ཤུགས་དྲག་མངོན་དུ་གྱུར་ནས་དེའི་གཞན་དབང་དུ་
གྱུར་པའི་ཚེ་འཁོར་བ་འཕེན་བྱེད་ཀྱི་ལས་གསོག་པ།རྗེའི་ལམ་རིམ་དུ་གསུངས་པས་བདག་
འཛིན་ཤུགས་དྲག་མངོན་དུ་གྱུར་པ་དེའི་ཚེ་བདག་འཛིན་ལྷན་སྐྱེས་དགུ་པ་ཡོད་པར་གྲུབ་
ལ། བདག་འཛིན་ལྷན་སྐྱེས་ཆེན་པོ་སྐོར་གསུམ་དང་། ཆུང་ངུ་སྐོར་གསུམ་ཡོད་པ་ནི།
མངོན་རྟོགས་རྒྱན་ལས། དེ་ནི་རྒྱུན་ཆགས་ཡིན་པའི་ཕྱིར།། ཆུང་དང་འབྲིང་དང་ཆེན་པོ་
རྣམས།།ཆུང་ངུའི་ཆུང་སོགས་དབྱེ་བ་ཡིས།།རྣམ་པས་རྣམ་པ་དགུར་བཞེད་དོ།།ཞེས་པའི་
སྤང་གཉེན་གྱི་རིམ་པ་ལ་རྩོད་སྤང་གི་སྐབས་ལེགས་བཤད་གསེར་ཕྲེང་དང༌། པཎ་ཆེན་
མཆོག་གི་ཕར་ཕྱིན་སྤྱི་དོན་ལས། འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཆགས་
བསྐོར་དགུ་སྤོང་ཚུལ་བཤད་པ་དེ་དག་ལས་ཤེས་ཐུབ།ཅིག་ཅར་དུ་སྐྱེས་པ་ཡོད་ན།མདོ་
ལས་སེམས་ཅན་རྣམས་ཀྱི་རྣམ་པར་ཤེས་པ་ནི་རྒྱུན་རེ་རེ་བ་ཁོ་ནའོ།།ཞེས་དང༌། རྣམ་
འགྲེལ་ལས། རྟོག་གཉིས་ཅིག་ཅར་མཐོང་བ་མེད།།ཅེས་གསུངས་པ་རྣམས་་དང མི་འགལ་
ཚུལ། གཞན་ཡང༌།རྒྱལ་ཚབ་རྗེའི་རྣམ་འགྲེལ་གྱི་བསྡུས་དོན་ཐར་ལམ་གསལ་བྱེད་ལས།
བཞི་པ་ལ་གསུམ།རྐྱེན་གྱི་རྣམ་པའི་ངོ་བོ་ངོས་བཟུང་བ་དང་།སྲེད་པ་འཁོར་བའི་རྩ་བར་
ལུང་གིས་བསྒྲུབ་པ། འདི་དང་སྡུག་བསྔལ་ལ་ལོག་ཞུགས་བཞི།འཁོར་བའི་རྩ་བར་བཤད་
པ་མི་འགལ་བར་བསྟན་པའོ།།ཞེས་སྲེད་པ་དང༌། ལོགས་ཞུགས་བཞི་འཁོར་བའི་རྩ་བར་
60

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
གསུངས་པ་དང་། རྣམ་བཤད་རྟོགས་དཀའི་སྣང་བ་ལས། དེ་ཡང་འདི་ལྟར་ཀུན་ནས་
ཉོན་མོངས་ཀྱི་རྟེན་འབྲེལ་ལུགས་མཐུན་དུ་བསྒོམས་པས་ནི་ཀུན་འབྱུང་བདེན་པའི་རང་
བཞིན་རྟོགས་པར་འགྱུར་ཏེ།ལས་ཉོན་གྱི་གཙོ་བོ་མ་རིག་པ་དང་འདུ་བྱེད་གཉིས་འཁོར་
བའི་རྩ་བར་རྟོགས་པར་འགྱུར་བའི་ཕྱིར།ཞེས་མ་རིག་པ་དང་འདུ་བྱེད་འཁོར་བའི་རྩ་བར་
གསུངས་པ་དང༌།མཛོད་ལས།སྲིད་པའི་རྩ་བ་ཕྲ་རྒྱས་དྲུག།ཅེས་དང་།ཡང་དེ་ཉིད་ལས།
འདོད་ན་འདོད་ཆགས་ཁྲོང་ཁྲོ་དང༌།རྨོངས་རྣམས་མི་དགེའི་རྩ་བ་ཡིན།།ལུང་མ་བསྟན་
པའི་རྩ་བ་གསུམ།།ཞེས་སོགས་ཀྱིས་སྲིད་པ།མི་དགེ་བ།ལུང་མ་བསྟན་གྱི་རྩ་བར་གསུངས་
པ་དང༌། རྣམ་འགྲེལ་ལས། གང་ཞིག་བདག་མཐོང་དེ་ལ་ནི།། ང་ཞེས་རྟག་ཏུ་ཞེན་པར་
འགྱུར།།ཞེས་སོགས་ཀྱིས་བདག་འཛིན་སྡུག་བསྔལ་གྱི་རྩ་བར་བསྟན་པ་དང་། བདག་ཡོད
ན་ནི་ཡོངས་སུ་ཤེས།།ཞེས་སོགས་ཀྱིས་བདག་འཛིན་ཉོན་མོངས་ཀུན་གྱི་རྩ་བར་བསྟན་པ་
དང་།བླང་བྱའི་ཕྱོགས་ནས་བཤད་ན། རིན་ཆེན་ཕྲེང་བ་ལས། བདག་ཉིད་དང་ནི་འཇིག་
རྟེན་འདི།། བླ་མེད་བྱང་ཆུབ་འཐོབ་འདོད་ན།། དེ་ཡི་རྩ་བ་བྱང་ཆུབ་སེམས།།ཞེས་དང་།
འཇུག་པ་ལས་སྙིང་རྗེ་ཆེན་པོ་བྱང་སེམས་ཀྱི་རྒྱུ་གཞན་གཉིས་ཀྱི་རྩ་བར་གསུངས་པ་དང་།
ལམ་རིམ་ལས་ལམ་གྱི་རྩ་བ་བཤེས་གཉེན་བསྟེན་ཚུལ་གསུངས་པ་སོགས་རྩ་བ་འཇོག་ཚུལ་
དུ་མ་ཞིག་འདུག་པས་དཔྱད་དགོས་པར་སྣང་ངོ་།།
བརྗོད་གཞི་གཉིས་པའི་དབང་དུ་བྱས་ན། ལུས་ལ་ལུས་དབང་ཇི་བཞིན་དུ་ཞེས་
པའི་གཞུང་འདིས་རང་རྒྱུད་པ་མན་ཆད་དང་མི་འདྲ་བར་ཐལ་འགྱུར་བའི་ལུགས་ལ་ཉོན་
མོངས་ཀྱི་རྣམ་བཞག་ཐུན་མོང་མ་ཡིན་པ་ཞིག་འཇོག་པར་གསུངས་ཏེ། གཞུང་འདིའི་ཟླ་
འགྲེལ་ལས། གཏི་མུག་ནི་དེ་རྣམས་ཇི་ལྟར་བདེན་པར་རྟོགས་པ་ལས་རྨོངས་པ་ཉིད་ཀྱི་
ཕྱིར། དངོས་པོ་བདེན་པའི་རང་གི་ངོ་བོ་ལྷག་པར་སྒྲོ་འདོགས་པར་རབ་ཏུ་འཇུག་གོ།
འདོད་ཆགས་ལ་སོགས་པ་དག་ཀྱང་གཏི་མུག་གིས་ཀུན་ཏུ་བཏགས་པའི་རང་བཞིན་ཁོ་ན་
ལ།སྡུག་པ་དང་མི་སྡུག་པ་ལ་སོགས་པའི་ཁྱད་པར་སྒྲོ་འདོགས་པར་འཇུག་པ་ཉིད་ཀྱི་ཕྱིར།
གཏི་མུག་ལས་ཐ་མི་དད་པར་འགྱུར་ཞིང༌། གཏི་མུག་ལ་བརྟེན་པར་ཡང་འགྱུར་ཏེ་གཏི་
མུག་གཙོ་བོ་ཉིད་ཀྱི་ཕྱིར་རོ།། ཞེས་པའི་གཞུང་འདིའི་དོན་འགྲེལ་ཚུལ་ལ། བདེན་འཛིན་
དང་མཚུངས་ལྡན་དུ་གྱུར་པའི་འདོད་ཆགས་མེད་པར་བཞེད་པའི་མཁས་པའི་བཞེད་ཚུལ་
61

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཞིག་དང་། བདེན་འཛིན་དང་མཚུངས་ལྡན་གྱི་འདོད་ཆགས་ཡོད་པར་བཞེད་པའི་མཁས་
པའི་བཞེད་ཚུལ་ཞིག་དང་གཉིས་འདུག་པས།
ཕྱོགས་དང་པོའི་བཞེད་ཚུལ་ནི། མཁན་ཟུར་རིན་པོ་ཆེ་པདྨ་རྒྱལ་མཚན་མཆོག་གི་
ཟབ་དོན་མིག་འབྱེད་དུ་བྱུང་བ་ལྟར་འཇུག་པའི་རྣམ་བཤད་ལས།ཆགས་སོགས་རྣམས་
གཏི་མུག་ལས་ཐ་མི་དད་པར་འཇུག་པ་ནི་གཏི་མུག་དང་མཚུངས་ལྡན་དུ་འཇུག་གི་དེ་
དང་བྲལ་བར་མི་འཇུག་པའོ་ཞེས་པ་དང་།ཆགས་སོགས་ཀྱང་གཏི་མུག་དང་མཚུངས་ལྡན་
ཡིན་པས་དམིགས་པ་མཚུངས་པའི་ཕྱིར་ཞེས་གསུངས་པ་རྣམས་ཀྱིས་ཆགས་སོགས་གཏི་
མུག་དང་མཚུངས་ལྡན་དུ་གསུངས་པ་དེ་མཚུངས་ལྡན་རྣམ་པ་ལྔ་མཚུངས་ཀྱི་དོན་དུ་
འཇོག་ན་རྫས་དུས་རྟེན་དམིགས་པ་རྣམ་པ་ལྔ་མཚུངས་པའི་དོན་དུ་འཇོག་དགོས་པས།
དེ་ནི་མི་འཐད་དེ།དུས་མཚུངས་ན་གཏི་མུག་དང་ཆགས་སོགས་དེ་དག་དུས་མཉམ་དུ་
འགྱུར་ལ།དེ་ལྟར་ན་རང་འགྲེལ་ལས། གཏི་མུག་ལ་བརྟེན་པར་ཡང་འགྱུར་ཞེས་པའི་དོན་
འཆད་པ་ན་འཇུག་པའི་རྣམ་བཤད་དུ་རང་གི་མཚན་ཉིད་ཀྱིས་གྲུབ་པར་འཛིན་པའི་གཏི་
མུག་སྔོན་དུ་སོང་བས་ཆགས་སོགས་འདྲེན་པའི་དོན་ནོ་ཞེས་གསུངས་པ་དང་འགལ་ལོ་
ཞེས་དང༌།རྟེན་མཚུངས་པ་ཡང་མི་རིགས་ཏེ། ཉོན་མོངས་དེ་དག་དབང་ཤེས་སུ་མི་འཐད་
པས་ཡིད་ཤེས་སུ་འཇོག་དགོས་ལ། དེ་ཡང་བདག་རྐྱེན་ཡིད་དབང་གཅིག་ལ་བརྟེན་ནས་
སྐྱེ་བར་འགྱུར་བས་ཆགས་སོགས་དེ་དག་གཏི་མུག་དང་དུས་མཉམ་པར་ཐལ་ལོ།། མདོར་
ན་གཏི་མུག་དང་ཆགས་སོགས་ཀྱི་བར་དུ་ཚུལ་མིན་ཡིད་བྱེད་ཀྱི་རྣམ་རྟོག་གིས་ཆོད་པའི་
ཕྱིར་དེ་དག་རྟེན་དང་དུས་མཚུངས་པ་ཡང་མི་རིགས་སོ་ཞེས་དང་།འཛིན་སྟངས་མཚུངས་
པའི་དོན་དུ་འཇོག་ན་ཡང༌། གཏི་མུག་གིས་དྲངས་པའི་ཆགས་སོགས་དེ་རྣམས་བདེན་
འཛིན་དུ་འགྱུར་ལ། དེ་ཡང་མི་རིགས་ཏེ། དེ་འདྲའི་འདོད་ཆགས་དེ་ལ་གཟུགས་སོགས་
བདེན་པར་འཛིན་པའི་འཛིན་སྟངས་ཤིག་དང༌། གཟུགས་སོགས་རྣམས་ཡིད་དུ་འོང་ཚད་
ལས་འདས་ཏེ་ཡུལ་ལ་སྲེད་པའི་འཛིན་སྟངས་ཐ་དད་པ་གཉིས་ཡོད་པར་འགྱུར་ལ། དེ་
ལྟར་ན་སྙིང་རྗེ་གསུམ་གྱི་ཁྱད་པར་ལ་འཇུག་པའི་རྣམ་བཤད་ལས།སྐད་ཅིག་མ་དང་རང་
བཞིན་མེད་པ་གཉིས་རྣམ་པའི་ཡུལ་དུ་འདོད་ན་སྙིང་རྗེ་གཅིག་ལ་འཛིན་སྟངས་ཀྱི་རྣམ་པ་
མི་མཐུན་པ་གཉིས་སུ་འགྱུར་བའི་ཕྱིར་རོ།། ཞེས་རྟོག་པ་གང་ཞིག་འཛིན་སྟངས་མི་མཐུན་
62

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
པ་གཉིས་ཡོད་པ་མི་སྲིད་པར་གསུངས་པ་དང་འགལ་བའི་ཕྱིར་ཞེས་དང་། གཞན་ཡང་
བདེན་པར་འཛིན་པའི་སེམས་དང་ཉོན་མོངས་ཐམས་ཅད་ཅིག་ཅར་སྐྱེ་བར་འགྱུར་རོ་ཞེས་
དང་། གཞན་ཡང་ཚིག་གསལ་ལས།སངས་རྒྱས་རྣམས་ཀྱི་མདོ་ཡི་སྡེ་སོགས་བདེན་པ་
གཉིས་རྟེན་བརྟེན་པ་རྣམ་པ་དགུ་ཞེས་པ་ནས་ཉོན་མོངས་མཐའ་དག་གཏི་མུག་ལ་ནི་
ཡང་དག་བརྟེན་པར་རྒྱལ་བ་རྣམས་ཀྱིས་གསུངས་ཞེས་པའི་བར་དུག་གསུམ་སོ་སོའི་
གཉེན་པོར་འགྱུར་ཚུལ་མི་གཅིག་པ་གསུངས་པའི་ཕྱིར་བདེན་འཛིན་དུ་གྱུར་པའི་ཆགས་
སོགས་མེད་པར་གསུངས་པ་དང༌།གཞན་ཡང༌།རྣམ་བཤད་དུ་འདོད་ཆགས་སོགས་མཚོན་
་མོང་
པ་ཙམ་ལས།ང་རྒྱལ་དང་མ་རིག་པ་དང་།འཇིག་ལྟ་དང་།མཐར་ལྟ་བཅས་ལ་ཐུན་
མ་ཡིན་པའི་ཉོན་མོངས་རེ་ཡོད་པར་གསུངས་པས།མཐར་ལྟའི་ངོ་བོར་གྱུར་པའི་བདེན་
འཛིན་མི་འཐད་པར་གསུངས་པ་དང༌།གཞན་ཡང༌།གང་ཟག་རང་སྐྱ་ཐུབ་པའི་རྫས་ཡོད་
དུ་གྲུབ་པར་འཛིན་པའི་འཛིན་པས་དྲངས་པའི་ཆགས་སོགས་རྣམས་བདེན་འཛིན་དུ་ཐལ།
སྔར་བཤད་པའི་ཉོན་མོངས་དང་དམིགས་རྣམ་མཚུངས་པའི་ཕྱིར་ཞེས་སོགས་ཀྱིས་རྒྱུ་
མཚན་དེ་དག་ལ་བརྟེན་ནས་བདེན་འཛིན་དང་མཚུངས་ལྡན་གྱི་འདོད་ཆགས་སོགས་མེད་
པར་ཟབ་དོན་ལས་གསུངས་པ་དང༌། གཞན་ཡང་བདེན་འཛིན་དང་མཚུངས་ལྡན་གྱི་
འདོད་ཆགས་དང་ཁོང་ཁྲོ་སོགས་ཡོད་ན། འདོད་པའི་སས་བསྡུས་ཀྱི་འདོད་ཆགས་སོགས་
ལ་དེ་ལྟར་ཡོད་པར་འགྱུར་ལ།དེ་འདོད་ན།པཎ་ཆེན་མཆོག་གི་སྤྱི་དོན་ལས།བདག་འཛིན་
ཡིན་པས་ལུང་མ་བསྟན་དུ་སེམས་སོ་ཞེས་གསུངས་པ་ལྟར་ལུང་མ་བསྟན་དུ་གྱུར་པའི་
འདོད་པའི་འདོད་ཆགས་དང་ཁོང་ཁྲོ་སོགས་ཡོད་དགོས་ལ། དེ་ལྟར་ན་མཛོད་ལས།གོང་
མ་ཐམས་ཅད་ལུང་མ་བསྟན།།འདོད་ན་འཇིག་ཚོགས་ལྟ་བ་དང༌།།མཐར་འཛིན་ལྷན་ཅིག་
མ་རིག་དང་།།ལྷག་མ་རྣམས་འདིར་མི་དགེ་བའོ།།ཞེས་གསུངས་པ་དང་འགལ་ཞེས་དང་།
ཡང་ཁམས་གོང་ན་ཁོང་ཁྲོ་མེད་པའི་རྒྱུ་མཚན་ནི་གོང་མའི་ཉོན་མོངས་ཐམས་ཅད་ལུང་
མ་བསྟན་ཡིན་ལ་ཁོང་ཁྲོ་ནི་མཐའ་གཅིག་ཏུ་མི་དགེ་བ་ཡིན་པས་དེའི་ཕྱིར་ཡིན་ནོ།། ཞེས་
བདེན་འཛིན་དང་མཚུངས་ལྡན་གྱི་ཁོང་ཁྲོ་དང་འདོད་ཆགས་སོགས་མེད་པར་བཞེད་དོ།།
ཕྱོགས་གཉིས་པའི་བཞེད་ཚུལ་ནི། འཇུག་པའི་རྣམ་བཤད་དགོངས་པ་རབ་གསལ་ལས།
ཆགས་སོགས་རྣམས་གཏི་མུག་ལས་ཐ་མི་དད་པར་འཇུག་པ་ནི། གཏི་མུག་དང་མཚུངས་
63

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ལྡན་དུ་འཇུག་གི་དེ་དང་བྲལ་བར་མི་འཇུག་པའོ།།ཞེས་པ་དང༌། ཡང་དེ་ཉིད་ལས། ཆགས་
སོགས་ཀྱང་གཏི་མུག་དང་མཚུངས་ལྡན་ཡིན་པས་དམིགས་པ་མཚུངས་པའི་ཕྱིར་རོ་ཞེས་
པ་དང་།ཡང་དེ་ཉིད་ལས།འདི་ནི་བདག་གིའོ་ཞེས་བདག་གི་བ་ལ་བདེན་པར་ཆགས་པ་
བསྐྱེད་པས།ཞེས་དང༌།ཡང་དེ་ཉིད་ལས།གཟུགས་ལ་སོགས་པ་རང་བཞིན་གྱིས་གྲུབ་པ་
མ་དམིགས་པ་ན།གཟུགས་ལ་སོགས་པ་རང་བཞིན་གྱིས་གྲུབ་པར་རྟོག་པའི་ཆགས་སོགས་
ཀྱི་ཉོན་མོངས་ཟད་པར་འགྱུར་བས་ཞེས་དང་།རིམ་ལྔ་གསལ་སྒྲོན་ལས། ཆགས་སྡང་གང་
ཡིན་ཀྱང་གཏི་མུག་དང་མཚུངས་ལྡན་དུ་བྱུང་བ་ཡིན་པས།ཉོན་མོངས་གཞན་གནང་བའི་
ཞར་བྱུང་གི་སྒོ་ནས་གནང་གི་གཏི་མུག་ལ་སྒོས་སུ་གནང་བ་མིན་ནོ།། ཞེས་དང་།བཞི་བརྒྱ་
པའི་དར་ཊིག་ལས། དེས་ན་ཆགས་སྡང་གཉིས་ཀའི་འཛིན་སྟངས་ལ་བདེན་འཛིན་གྱི་
འཛིན་སྟངས་འདྲེས་པའི་ཚུལ་ཤེས་པར་བྱའོ།།ཞེས་དང༌། གོང་ས་མཆོག་གི་རྒྱལ་སྲས་ལག་
ལེན་སོ་བདུན་མའི་བཀའ་ཁྲིད་ཟིན་བྲིས་ལས།ཆགས་སྡང་གང་ཡིན་ཀྱང་ཉོན་མོངས་ཅན་
གྱི་གཏི་མུག་དང་མཚུངས་ལྡན་དུ་འབྱུང་བ་འདི། སློབ་དཔོན་ཟླ་བ་གྲགས་པའི་བཞི་བརྒྱ་
པའི་འགྲེལ་པའི་ནང་ཤུགས་ཆེར་གསུངས་ཡོད་ཅེས་དང༌།ལམ་རིམ་འབྲིང་པོའི་བཀའ་
ཁྲིད་ཟིན་བྲིས་ལས། འདོད་ཆགས་ཕྲ་མོ་དེས་ཡུལ་བདེན་གྲུབ་ཏུ་འཛིན་ནའང༌། འདོད་
ཆགས་ཀྱི་བདེན་པར་འཛིན་སྟངས་དང༌། བདེན་འཛིན་གྱི་བདེན་པར་འཛིན་སྟངས་
གཉིས་པོ་དེ་སྔ་མས་བདེན་འཛིན་དང་འཛིན་སྟངས་མཚུངས་ལྡན་སྟོབས་ཀྱིས་འཛིན་པ་
ཡིན། ཕྱི་མས་རང་སྟོབས་ཀྱིས་འཛིན་པ་ཡིན་པས།ཞེས་དང་། དེ་བཞིན་དུ་རང་རྒྱུད་པའི་
ལུགས་ལ།རྣམ་བཤད་སྙིང་རྒྱན་ལས།བྱང་སེམས་མཐོང་ལམ་པའི་རྒྱུད་ཀྱི་གང་ཟག་བདག་
མེད་མངོན་སུམ་དུ་རྟོགས་པའི་ཡེ་ཤེས་འདོད་ཆགས་ཞེ་སྡང་གཏི་མུག་གསུམ་གྱི་ཞེན་ཡུལ་
མེད་པ་མངོན་གསུམ་དུ་རྟོགས་པར་གསུངས་པ་དང༌།གཞན་ཡང༌།པཎ་ཆེན་གྱི་ཕར་ཕྱིན་
རྩ་ཊིག་ལས་ཀྱང་དེ་བཞིན་དུ་གསུངས་པ་དང༌། སེམས་ཙམ་པའི་ལུགས་ལ།ཀུན་གཞི་རྩ་
བ་ལས།རེག་དང་ཆགས་སོགས་དགུ་ཁོ་ན།།ཞེས་པའི་རྩ་འགྲེལ་གཉིས་ཀ་ལས་ཉོན་ཡིད་
དང་མཚུངས་ལྡན་དུ་གྱུར་པའི་འདོད་ཆགས་ཡོད་པར་གསུངས་པ་དང༌། རྣམ་འགྲེལ་
དགོངས་པ་རབ་གསལ་ལས། གང་ཟག་གི་བདག་ཏུ་འཛིན་པའི་སྲེད་པ་འཁོར་བའི་རྩ་བ་
ཡིན་པའི་སྒྲུབ་བྱེད་གཞན་ཡང་ཡོད་དེ།ཞེས་སོགས་ཀྱི་གཞུང་དེ་དག་གིས་བདག་འཛིན་
64

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
དང་མཚུངས་ལྡན་གྱི་འདོད་ཆགས་ཡོད་པར་བསྟན་པ་ཡིན་ལ། ཕྱོགས་ཕྱི་མའི་ལུང་རིགས་
སྐོར་རྒྱས་པར་ཤེས་འདོད་ན་དགེ་བཤེས་ལྷ་རམས་པ་དགེ་ཟླ་བ་ཚེ་རིང་མཆོག་གི་གསུང་
ཀླུ་སྒྲུབ་ཞལ་ལུང་ཤོག་གྲངས་༢༥ནས་བཟུང་རྒྱས་པར་གསུངས་འདུག་པས་དེ་ལ་གཟིགས་
པར་འཚལ།རང་གི་བསམ་དོན་ནི།ལུགས་དེ་གཉིས་ལས་ཕྱི་མ་འདི་འཐད་ཕྱོགས་སུ་མཐོང་
བས་ཕྱོགས་དང་པོའི་ལུང་རིགས་དེ་དག་དང་མི་འགལ་ཏེ།
༡རང་གི་མཚན་ཉིད་ཀྱིས་གྲུབ་པར་འཛིན་པའི་གཏི་མུག་སྔོན་དུ་སོང་བས་ཆགས་
སོགས་འདྲེན་པའི་དོན་ནོ་ཞེས་གསུངས་པ་དང་མི་འགལ་ཏེ། ཐོག་མར་གང་ཟག་དང་ཆོས་
རང་བཞིན་གྱིས་གྲུབ་པར་འཛིན། དེ་ནས་དེའི་རྗེས་སུ་ཚུལ་མིན་ཡིད་བྱེད་རྣམ་རྟོག་གིས་
དེ་གཉིས་ལ་དམིགས་ནས་རང་བཞིན་གྱིས་གྲུབ་པའི་ཡིད་དུ་འོང་བར་བལྟས། ཚུལ་མིན་
ཡིད་བྱེད་ཀྱི་རྣམ་རྟོག་དེའི་རྗེས་སུ་གང་ཟག་དང་ཆོས་རང་བཞིན་གྱིས་གྲུབ་པར་འཛིན་
པའི་་ཆགས་སོགས་སྐྱེ་བ་ཡིན་པས།རང་གི་མཚན་ཉིད་གྲུབ་པར་འཛིན་པའི་གཏི་མུག་སྔོན་
དུ་སོང་ནས་ཆགས་སོགས་འདྲེན་པ་ཡིན་པས་སྐྱོན་དང་པོ་མེད།།
༢ གཏི་མུག་དང་ཆགས་སོགས་ཀྱི་བར་དུ་ཚུལ་མིན་ཡིད་བྱེད་ཀྱི་རྣམ་རྟོག་གིས་
ཆོད་ཅེས་པ་ཡང་ཆགས་སོགས་ཀྱི་རྩ་བའི་གཏི་མུག་དང༌། ཆགས་སོགས་ཀྱིས་བར་དུ་ཆོད་
ཅེས་པ་ཡིན་གྱི་ཆགས་སོགས་དང་མཚུངས་ལྡན་གྱི་གཏི་མུག་གཉིས་ཀྱི་བར་དུ་ཚུལ་མིན་
ཡིད་བྱེད་ཀྱི་རྣམ་རྟོག་གིས་ཆོད་པ་མ་ཡིན་པས་སྐྱོན་དེ་མེད་དོ།།
༣གཏི་མུག་དང་མཚུངས་ལྡན་གྱི་ཆགས་སོགས་ཡོད་ན་བློ་གཅིག་ལ་འཛིན་སྟངས་
མི་མཐུན་པ་གཉིས་ཡོད་པར་ཐལ་བའི་སྐྱོན་ཡང་མེད་དེ།རྗེ་བདག་ཉིད་ཆེན་པོའི་རྩ་ཤེ་
ཊཱིཀ་ཆེན་ལས།དེ་ལ་འདོད་ཆགས་ནི་ཟག་བཅས་ཀྱི་ཡུལ་ཡིད་དུ་འོང་བ་ལ་དམིགས་ནས་
སྲེད་པའི་རྣམ་པ་ཅན་གྱི་སེམས་བྱུང་ངོ་ཞེས་གསུངས་པ་ལྟར། ཟག་བཅས་ཀྱི་ཡུལ་ཡིད་དུ་
འོང་བ་ལ་དམིགས་ནས་བདེན་པར་འཛིན་པའི་དེ་ལ་སྲེད་པའི་རྣམ་པ་ཅན་གྱི་སེམས་བྱུང་
ཞིག་ཡོད་ཆོག་པར་སེམས་ཏེ། རྣམ་འགྲེལ་རྩ་བ་ལས།བདེན་པ་བཞི་ལ་བརྟེན་པ་དང་།།
བདེ་དང་ང་དང་ངའི་ཞེས་སོགས།།ཡང་དག་མིན་པ་རྣམ་བཅུ་དྲུག།སྒྲོ་བཏགས་ནས་ནི་
ཡོངས་སུ་སྲེད།།ཅེས་ལོག་ཞུགས་བཅུ་དྲུག་ལ་སྲེད་པའི་རྣམ་པ་ཅན་ཞིག་གསུངས་པའི་
65

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཕྱིར་དང་།འདོད་ཆགས་སོགས་ནི་དམིགས་རྣམ་ངེས་བཟུང་མེད་པས་སེམས་སེམས་བྱུང་
གང་དང་མཚུངས་པར་ལྡན་ཡང་དེའི་དམིགས་རྣམ་གྱི་སྒོ་ནས་འཇུག་པས་དེ་དག་དང་
མཚུངས་ལྡན་གྱི་བདེན་འཛིན་ཡོད་ཆོག་པར་སེམས་སོ།།
༤གོང་དུ་བཤད་པའི་རྒྱུ་མཚན་དེས་ན་བདེན་འཛིན་དང་ཉོན་མོངས་ཐམས་ཅད་
ཅིག་ཅར་དུ་འབྱུང་བར་མི་འགྱུར་རོ།།
༥ཚིག་གསལ་ལས་དུག་གསུམ་གྱི་གཉེན་པོ་སོ་སོར་གསུངས་པ་ནི། སྤྱིར་དུག་
གསུམ་གྱི་བྱེད་ལས་མི་འདྲ་བ་ཡོད་པའི་ཆ་ནས་དེ་གསུམ་གྱི་གཉེན་པོ་སོ་སོ་ནས་ཡོད་པར་
གསུངས་པས་སྐྱོན་མེད་དོ།།
༦འཇུག་པའི་རྣམ་བཤད་ལས། ཐུན་མོང་མ་ཡིན་པའི་མཐར་འཛིན་གྱི་ལྟ་བ་ཡོད་
པར་གསུངས་པ་ནི། ལམ་རིམ་ཆེན་མོ་ལས། འཇིག་ལྟས་གང་བཟུང་བའི་བདག་དེ་ལ་
དམིགས་ནས་རྟག་པ་ཐེར་ཟུག་པའམ་འདི་ནས་ཕྱི་མར་ཉིང་མཚམས་སྦྱོར་བ་མེད་པའི་
ཆད་པར་ལྟ་བའི་ཤེས་རབ་ཉོན་མོངས་ཅན་ནོ་ཞེས་གསུངས་པ་ལྟར་མ་ཡིན་པར།རྩ་ཤེས་
ཊིཀ་ཆེན་ལས། དེ་ལ་ཡང་དག་པར་ཡོད་པ་ཐ་སྙད་དུ་ཡང་མི་སྲིད་པས་ཡང་དག་པར་
མེད་པ་ཐ་སྙད་དུ་ཡོད་པའི་ཕྱིར།དོན་དམ་པར་མེད་ཅེས་པ་མེད་པའི་མཐར་འཛིན་དང་
དེ་ལྟར་མ་ཡིན་ཞེས་འགོག་པ་མེད་མཐའ་འགོག་པ་མིན་ཀྱང༌།དགག་བྱ་བཀག་པའི་མེད་
པ་ཡང་དག་པར་ཡོད་དོ་ཞེས་འཛིན་ན་དངོས་མེད་པའི་མཐར་ལྟུང་བས་དེ་འགོག་པ་
ཡང་མེད་མཐའ་འགོག་པ་ཡིན་ནོ།།ཞེས་གསུངས་པ་ལྟར་བདེན་འཛིན་གྱི་སྟེང་ནས་མཐར་
འཛིན་གྱི་ལྟ་བ་ཞིག་འཇོག་དགོས་པར་སྣང་ལ།གཞན་ཡང༌། འདིའི་སྐབས་ཀྱི་འཇུག་པའི་
རྣམ་བཤད་དུ། དེ་ལྟར་ན་མཐར་འཛིན་པའི་ལྟ་བ་ལ་གཉིས་སོ་ཞེས་པ་ཐུན་མོང་མ་ཡིན་
པའི་མ་རིག་པ་དང་འཇིག་ལྟ་དང་མཐར་ལྟ་ལ་ཡང་ཀུན་བཏགས་དང་ལྷན་སྐྱེས་གཉིས་ཀ་
ཤེས་པར་བྱ་སྟེ་ཞེས་གསུངས་པ་ལྟར་ཀུན་བཏགས་དང་ལྷན་སྐྱེས་གཉིས་ཡོད་པར་འདོད།
འོ་ན་མཐར་འཛིན་གྱི་ལྟ་བ་ལ་ཀུན་བཏགས་དང་ལྷན་སྐྱེས་གཉིས་ཡོད་ན། ཆད་ལྟ་ལ་ཀུན་
བཏགས་མ་གཏོགས་ལྷན་སྐྱེས་འོང་དོན་མེད་ལ། རྟག་མཐའ་ལ་ཀུན་བཏགས་དང་ལྷན་
སྐྱེས་གཉིས་སུ་འཇོག་ན། པཎ་ཆེན་བསོད་ནམས་གྲགས་པ་མཆོག་གི་དབུ་མའི་སྤྱི་དོན་
66

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
ལས། འདི་ལ་བརྟེན་ནས་གང་ཟག་རྟག་འཛིན་རྟོག་པ་ལྷན་སྐྱེས་ཀྱང་མེད་པར་ཤེས་པར་
བྱ་སྟེ། གྲུབ་མཐའ་འོག་མའི་ཤན་བསྲེ་བར་མི་བྱའོ།། ཞེས་རྟག་འཛིན་ལ་ཀུན་བཏགས་
ཡིན་དགོས་པར་གསུངས་པ་དང་མི་འགལ་ལམ་ཞེ་ན།མི་འགལ་ཚུལ་ནི། རྟག་འཛིན་ལ་
ཀུན་བཏགས་དང་ལྷན་སྐྱེས་གཉིས་ཡོད་ཅེས་པ་རྟག་མི་རྟག་གཉིས་སུ་ཕྱེ་བའི་རྟག་འཛིན་
ལ་འཇོག་རྒྱུ་མ་ཡིན་པར་རང་ངོས་ནས་གྲུབ་པར་འཛིན་པའི་སྟེང་ནས་དེ་གཉིས་སུ་འཇོག་
པས་ན། མཐར་ལྟའི་ངོ་བོར་གྱུར་པའི་བདེན་འཛིན་ཞིག་འཇོག་ཐུབ་བོ་སྙམ་ལ།འོན་ཀྱང་
ལུགས་ཕྱི་མ་འདི་ལ་དཔྱད་པར་བྱ་བ་འདི་ལྟར་ཡོད་དེ། གོང་དུ་དྲངས་པའི་རྣམ་བཤད་
དང་པཎ་ཆེན་གྱི་གསུང་དེ་དག་རང་རྒྱུད་པའི་ལུགས་ལ་ཡིན་པས་ལུགས་དེ་ལ་ཐལ་འགྱུར་
བ་ལྟར་གང་ཟག་གི་བདག་འཛིན་དང་མཚུངས་ལྡན་དུ་གྱུར་པའི་འདོད་ཆགས་སོགས་
ཡོད་པར་འདོད་དམ་མི་འདོད།མི་འདོད་ན་གཞུང་དེ་དག་སྒྲ་ཇི་བཞིན་པ་མ་ཡིན་པར་
འགྱུར་བ་དང་།ཐལ་འགྱུར་བའི་ལུགས་ལ་དེ་ལྟར་ཡོད་ལ་རང་རྒྱུད་པའི་ལུགས་ལ་དེ་ལྟར་
མེད་པའི་རྒྱུ་མཚན་མེད་པའི་ཕྱིར་དང་། དེ་བཞིན་དུ་སེམས་ཙམ་པའི་ལུགས་ལ་བདག་
འཛིན་དང་མཚུངས་ལྡན་དུ་གྱུར་པའི་འདོད་ཆགས་ཡོད་ལ་འདིར་མེད་པའི་རྒྱུ་མཚན་
གང་ཡིན་སོགས་དཔྱད་བྱ་ཤིན་ཏུ་མང༌། འདོད་ན།སྐབས་བཞི་པའི་སྤྱི་དོན་ལས། བདག་
འཛིན་ཡིན་པས་ལུང་མ་བསྟན་དུ་སེམས་སོ་ཞེས་གསུངས་པ་ལྟར།འདོད་པའི་!སས་བསྡུས་
ཀྱི་བདག་འཛིན་དང་མཚུངས་ལྡན་དུ་གྱུར་པའི་འདོད་ཆགས་དེ་ལུང་མ་བསྟན་དུ་འདོད་
དགོས་ལ། དེ་འདོད་ན། མཛོད་ལས། འདོད་ན་འཇིག་ཚོགས་ལྟ་བ་དང་ཞེས་སོགས་ཀྱི་
གཞུང་དང་འགལ་བར་འགྱུར། གཞན་ཡང་རང་རྒྱུད་པའི་ལུགས་ལ་ཆོས་ཀྱི་བདག་འཛིན་
དང་མཚུངས་ལྡན་གྱི་འདོད་ཆགས་ཡོད་པར་འགྱུར་ལ། དེ་འདོད་ན།འདོད་ཆགས་ལ་ཉོན་
སྒྲིབ་ཀྱིས་མ་ཁྱབ་པ་དང་།ཉན་རང་དགྲ་བཅོམ་གྱིས་འདོད་ཆགས་སོགས་མ་སྤངས་པར་
འགྱུར་རོ་ཞེས་དོགས་པ་བཀོད་ནས།དེའི་ལན་འདེབས་ཚུལ་ལ་མཁས་པའི་བཞེད་ཚུལ་མི་
མཐུན་པ་འདུག་སྟེ།དང་པོ་ནི།སྤྱི་དོན་དུ་གསུངས་པ་ལྟར་བདག་འཛིན་ལ་ལུང་མ་བསྟན་
ཡིན་པས་ཁྱབ་པ་ཞལ་གྱིས་བཞེས་ནས། འདོད་པའི་སས་བསྡུས་ཀྱི་འདོད་ཆགས་དང་
མཚུངས་ལྡན་གྱི་འདོད་ཆགས་ཡོད་ན་དེ་དང་མཚུངས་ལྡན་ཁོང་ཁྲོ་སོགས་མེད་པའི་རྒྱུ་
མཚན་མེད། བྱེ་སྨྲའི་ལུགས་ལ་མཛོད་དུ་གསུངས་པ་ལྟར་ཁོང་ཁྲོ་ལ་མི་དགེ་བ་ཡིན་པས་
67

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཁྱབ་ཀྱང༌། གོང་མའི་ལུགས་ལ་ཁོང་ཁྲོ་ལ་མི་དགེ་བ་ཡིན་པས་མ་ཁྱབ་ཅེས་གསུང་ཚུལ་
ཞིག་ཀྱང་འདུག གཉིས་པ།མི་དགེ་བར་གྱུར་པའི་བདག་འཛིན་ཡོད་པར་བཞེད་ནས།ཐལ་
འགྱུར་བ་བཞིན་དུ་རང་རྒྱུད་པའི་ལུགས་ལ་གང་ཟག་གི་བདག་འཛིན་དང་མཚུངས་ལྡན་
དུ་གྱུར་པའི་འདོད་པའི་འདོད་ཆགས་སོགས་ཡོད་ལ་དེ་དག་མི་དགེ་བ་ཡིན་པས་སྐྱོན་
མེད།བདག་འཛིན་ཡིན་པས་ལུང་མ་བསྟན་དུ་སེམས་སོ་ཞེས་པའི་ལུང་དང་མི་འགལ་ཏེ།
དེའི་ལུང་མ་བསྟན་ཞེས་པ་དགེ་མི་དགེ་གསུམ་དུ་ཕྱེ་བའི་ལུང་མ་བསྟན་ལ་བརྗོད་རྒྱུ་མ་
ཡིན་པར་དྲི་བ་ལ་ལུང་མ་བསྟན་པའི་ཆ་ནས་ལུང་མ་བསྟན་དུ་འཇོག་པའི་ཕྱིར་ཏེ། མཛོད་
འགྲེལ་མངོན་པའི་རྒྱན་ལས། ལུང་མ་བསྟན་པའི་དངོས་པོ་བཅུ་བཞི་གསུངས་པ་རྣམས་
དགེ་མི་དགེར་ལུང་མ་བསྟན་པའི་ལུང་དུ་མ་བསྟན་པ་ཡིན་ནམ་ཞེ་ན། མ་ཡིན་ཏེ། དེ་ནི་
དྲི་བ་ལ་ལན་མི་གདབ་པར་གཞག་པར་བྱ་བའི་ལུང་དུ་མ་བསྟན་པ་ཡིན་ནོ།། ཞེས་དང།
མཛོད་ཊིག་ཐར་ལམ་གསལ་བྱེད་ལས་ཀྱང། ལུང་མ་བསྟན་གྱི་ལྟ་བ་བཅུ་བཞི་གསུངས་ན།
དགེ་བ་ཡང་མིན་མི་དགེ་བ་ཡང་མིན་པས་ལུང་མ་བསྟན་དུ་བཤད་པ་ཡིན་ནམ་ཞེ་ན།
གཞག་པར་བྱ་བའི་དྲི་བ་ཡིན་པས་དེའི་ལན་དངོས་སུ་ལུང་མ་བསྟན་པ་ལ་ལུང་མ་བསྟན་
དུ་གསུངས་སོ།།ཞེས་དམིགས་ཀྱིས་བཀར་ཚུལ་ལ་བལྟས་ན་མཆིམས་མཛོད་ལས་གསུངས་
པ་བཞིན་དུ་ལྟ་ངན་དེ་དག་མི་དགེ་བར་འཇོག་དགོས་ཞེས་གོང་གི་གསུང་དེ་དག་དང་མི་
འགལ་བའི་ལན་འདེབས་ཚུལ་འདུག་པས་དཔྱད་པར་འཚལ། གཞན་ཡང་འདི་དག་གི་
སྐབས་ཡིག་ཆའི་བདག་པོ་རྣམས་ཀྱི་བཞེད་ཚུལ་ཅུང་ཟད་བཀོད་ན། པན་ཆེན་བསོད་
ནམས་གྲགས་པ་མཆོག་གི་བཞེད་པ་ནི་གོང་དུ་བཀོད་པ་ལྟར་དང༌། ཀུན་མཁྱེན་འཇམ་
དབྱངས་བཞད་པའི་བཞེད་པ་ནི། དབུ་མ་ཆེན་མོ་ལས། མ་རིག་པ་ལ་གཉིས་ཡོད་པ་དེ་
བཞིན་དུ་དེ་དང་མཚུངས་ལྡན་གྱི་སྲེད་པའང་གཉིས་ཡོད་པའི་ཕྱིར། དེར་ཐལ། ཆགས་
སྡང་གཉིས་དང་གཏི་མུག་མི་འགལ་བར་ཡུལ་ལ་འཇུག་པའི་ཕྱིར་ཏེ། ལུས་དབང་མིག་
སོགས་བཞིན་བརྟེན་པའི་ཕྱིར་ཏེ། བཞི་བརྒྱ་པ་ལས།ལུས་ལ་ལུས་དབང་ཇི་བཞིན་དུ།།
གཏི་མུག་ཀུན་ལ་གནས་གྱུར་ཏེ།།ཞེས་གསུངས་པའི་ཕྱིར། ཞེས་དང༌། ཡང་དེ་ཉིད་ལས།
གཉིས་པ་གྲུབ་སྟེ། བདེན་འཛིན་དང་མཚུངས་ལྡན་གྱི་ཆགས་སོགས་ཉོན་མོངས་པའི་ཀུན་
འབྱུང་དང་དེས་དྲངས་པའི་ལས་ཀྱི་ཀུན་འབྱུང་ཡོད་པའི་ཕྱིར། ཞེས་བདེན་འཛིན་དང་
68

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
མཚུངས་ལྡན་གྱི་ཆགས་སོགས་ཡོད་པ་ཤིན་ཏུ་གསལ་བར་གསུངས། མཁས་གྲུབ་བསྟན་
དར་བ་མཆོག་གི་བཞེད་པ་ནི། དབུ་མའི་སྤྱི་དོན་ལས། རྟགས་གཉིས་པ་དེར་ཐལ། དེ་
འདྲའི་རྟོག་པ་གཉིས་པོ་དེ་བདག་མེད་རྟོགས་པའི་རིག་པ་ཡེ་ཤེས་ཀྱི་མ་ཡིན་མི་མཐུན་
ཕྱོགས་དང་མེད་པ་མི་མཐུན་ཕྱོགས་ཙམ་མ་ཡིན་པར་འགལ་ཟླ་མི་མཐུན་ཕྱོགས་ཡིན་པའི་
ཕྱིར་དང༌། ལུས་དབང་ཟུར་དུ་བཞག་པ་ལས་མིག་གི་དབང་པོ་བཞག་ཏུ་མེད་པ་དེ་
བཞིན་དུ། ཆགས་སོགས་རྣམས་དང་པོར་སྐྱེ་བའི་ཚེ་ན། བདག་འཛིན་དེ་གཉིས་ལ་བརྟེན་
ནས་སྐྱེས། མཐར་དེ་དང་མཚུངས་ལྡན་དུ་འཇུག་པའི་ཕྱིར།དེར་ཐལ། བཞི་བརྒྱ་པ་ལས།
ལུས་ལ་ལུས་དབང་ཇི་བཞིན་དུ།།ཞེས་སོགས་ཀྱིས་བདེན་འཛིན་དང་མཚུངས་ལྡན་རྣམ་པ་
ལྔ་མཚུངས་ཀྱི་ཆགས་སོགས་ཡོད་མེད་ཇི་ལྟར་ཡང་མཚུངས་ལྡན་ཡིན་པ་གསུངས། ཡང་
འོག་ཏུ་རྣམ་པ་མི་མཚུངས་པ་ལྟ་བུར་གསུངས་འདུག་པས་དཔྱད་དགོས། རྗེ་བཙུན་ཆོས་ཀྱི
རྒྱལ་མཚན་གྱི་བཞེད་པ་ནི། ཡིག་ཆར་བདེན་འཛིན་དང་མཚུངས་ལྡན་གྱི་ཆགས་སོགས་
ཡོད་པ་གསལ་པོ་མ་མཇལ་ཡང༌། རྗེས་འཇུག་མཁས་པ་རྣམས་ཀྱིས་བདེན་འཛིན་དང་
མཚུངས་ལྡན་གྱི་འདོད་ཆགས་ཡོད་པ་དང་། དེ་དང་མཚུངས་ལྡན་གྱི་འདོད་ཆགས་མེད་
པ་གཉིས་ཀ་གསུང་རྒྱུན་དུ་འདུག་པས། ཡིག་ཆ་དང་རྗེས་འཇུག་རྣམས་ཀྱི་བཞེད་ཚུལ་
མཐའ་ཡས་ཀྱང་འདིར་དཔྱད་པའི་སྒོ་ཙམ་ཞིག་ཏུ་ཕུལ།
བརྗོད་གཞི་གསུམ་པའི་དབང་དུ་བྱས་ན། རྟེན་ཅིང་འབྲེལ་བར་འབྱུང་བ་ནི།། མཐོང་ན་
གཏི་མུག་འབྱུང་མི་འགྱུར།། དེ་ཕྱིར་འབད་པ་ཀུན་གྱིས་འདིར།། གཏམ་དེ་ཁོ་ན་བསྙད་པར་
བྱ།། ཞེས་ཉོན་མོངས་ཐམས་ཅད་ཀྱི་རྩ་བ་གཏི་མུག་བདེན་འཛིན་གྱི་གཉེན་པོ་སྟོང་པ་ཉིད་
རྟོགས་པའི་ཤེས་རབ་ཡིན་ཡང་།དེ་ལྟར་མ་གསུངས་པར་རྟེན་འབྲེལ་མཐོང་བས་གཏི་མུག་
འབྱུང་མི་འགྱུར་ཞེས་གསུངས་པ་ནི་དགོས་པ་ཁྱད་པར་ཅན་ཡོད་ལ། དགོས་པ་ཁྱད་པར་
ཅན་ཇི་ལྟར་ཡོད་ཅེ་ན།ལྟ་བའི་དཔྱད་པ་རྫོགས་པ་ལ་སྟོང་པ་རྟེན་འབྱུང་གི་དོན་དུ་དང་།
རྟེན་འབྱུང་སྟོང་པའི་དོན་དུ་ཤར་བ་ཞིག་དགོས་པར་ཤེས་པའི་ཆེད་དུའམ། དྲང་ངེས་
ལེགས་བཤད་སྙིང་པོ་ལས།གང་ཟག་གི་བདག་མེད་དང་ཆོས་ཀྱི་བདག་མེད་སྒྲུབ་པའི་
རིགས་པ་རྣམས་མཐར་གཏུགས་ན་རྟེན་འབྲེལ་གྱི་རིགས་པ་ལ་ཐུག་པར་གསུངས་པ་ལྟར།
69

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དུག་གསུམ་གྱི་རྩ་བ་གཏི་མུག་བདེན་འཛིན་ལྡོག་པར་བྱེད་པ་ལ་རྟེན་འབྱུང་གི་རིགས་པ་
འདི་ངེས་པར་དུ་ཤེས་དགོས་པའི་དབང་དུ་བྱས་ནས་གསུངས་པར་སེམས་སོ།།
སྤྱིར་རྟེན་འབྲེལ་འཇོག་ཚུལ་ལ་རང་སྡེ་རྣམས་ཀྱི་འཇོག་ཚུལ་མི་གཅིག་པ་དུ་མ་
ཞིག་ཡོད་པས་ཅུང་ཟད་ཙམ་ཞིག་བཀོད་ན། རྟེན་འབྱུང་ལ་ཁྱབ་ཆེ་ཆུང་གཉིས་ཡོད་ལ། དེ་
ལྟར་ཡོད་དགོས་པ་ནི།རྟེན་འབྱུང་ཞེས་པའི་འབྱུང་བ་ལ།དེ་ལ་བརྟེན་ནས་སྐྱེ་བ་དང་།དེ་
ལ་བརྟེན་ནས་འགྲུབ་པ་གཉིས་ཀ་ལ་གོ་རྒྱུ་ཡོད་ལ།དང་པོའི་དབང་དུ་བྱས་ནས་བྱེ་བྲག་སྨྲ་
བ་ནས་སེམས་ཙམ་པའི་བར་གྱི་གྲུབ་མཐའ་སྨྲ་བ་རྣམས་ཀྱིས་རྟེན་འབྱུང་ལ་འདུས་བྱས་
ཀྱིས་ཁྱབ་པར་བཞེད། གཉིས་པའི་དབང་དུ་བྱས་ནས་དབུ་མ་པས་ཆོས་ཐམས་ཅད་ལ་རྟེན་
འབྱུང་གིས་ཁྱབ་པར་བཞེད།འདུས་བྱས་རྐྱང་པ་ལ་རྟེན་འབྲེལ་དུ་འཇོག་པ་ནི།ཀླུའི་རྒྱལ་
པོ་མ་དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས།། དེ་ལ་སྐྱེ་བའི་
རང་བཞིན་ཡོད་མ་ཡིན།།རྐྱེན་ལ་རག་ལས་གང་དེ་སྟོང་པར་བཤད།།གང་ཞིག་སྟོང་ཉིད་
ཤེས་དེ་བག་ཡོད་ཡིན།། ཞེས་དང༌། ཡང་མདོ་དེ་ཉིད་ལས། མཁས་པས་རྟེན་འབྱུང་ཆོས་
རྣམས་རྟོགས་བྱས་ཏེ།། མཐར་ལྟ་བ་ལ་གནས་པར་མི་བྱེད་དེ།།རྒྱུ་མེད་རྐྱེན་མེད་ཆོས་ནི་
ཡོད་མ་ཡིན།།ཆོས་ནི་རྒྱུ་བཅས་རྐྱེན་བཅས་རབ་ཏུ་ཤེས།། ཞེས་སོགས་ཀྱིས་འདུས་བྱས་རྟེན་
འབྲེལ་གྱི་རྣམ་བཞག་གསུངས་ལ།ཆོས་ཐམས་ཅད་ཀྱི་སྟེང་དུ་རྟེན་འབྱུང་གི་རྣམ་བཞག་
འཇོག་པའི་ཁུངས་ནི། རྩ་ཤེས་ལས།གང་ཕྱིར་རྟེན་འབྱུང་མ་ཡིན་པའི།། ཆོས་འགའ་ཡོད་པ་
མ་ཡིན་པ།།དེ་ཕྱིར་སྟོང་པ་མ་ཡིན་པའི།།ཆོས་འགའ་ཡོད་པ་མ་ཡིན་ནོ།།ཞེས་དང་།ཡང་
དེ་ཉིད་ལས།བྱེད་པོ་ལས་ལ་བརྟེན་བྱས་ཤིང་།།ལས་ཀྱང་བྱེད་པོ་དེ་ཉིད་ལ།།བརྟེན་ནས་
འབྱུང་བ་མ་གཏོགས་པ།།འགྲུབ་པའི་རྒྱུ་ནི་མ་མཐོང་ངོ་།།ཞེས་དང༌། རིན་ཆེན་ཕྲེང་བ་
ལས་ཀྱང་།འདི་ཡོད་ན་ནི་འདི་འབྱུང་སྟེ།། ཐུང་ངུ་ཡོད་ན་རིང་པོ་བཞིན།། ཞེས་གཞུང་དུ་
མ་ལས་གསུངས།ཆོས་ཐམས་ཅད་ལ་ཁྱབ་པའི་རྟེན་འབྱུང་དེ་ལ་ཡང་ཕྲ་རགས་གཉིས་ཡོད་
དེ། དང་པོ་ནི། ཆ་ཤས་ལ་བརྟེན་ནས་ཆ་ཅན་གྱི་ཆོས་དེ་ཡོད་པར་འཇོག་པ་ལྟ་བུའི་རྟེན་
འབྲེལ་འདུས་བྱས་འདུས་མ་བྱས་ཐམས་ཅད་ལ་ཡོད་ཅིང་། དེ་རང་རྒྱུད་པ་ཡན་ཆད་དང་
དེའི་ནང་ནས་རྣལ་འབྱོར་སྤྱོད་པའི་དབུ་མ་རང་རྒྱུད་པའི་གཞུང་ནས་འདི་གཙོར་འདོན་
བྱས་ནས་གསུངས། གཉིས་པ་ནི། མིང་རྐྱང་བཏགས་ཡོད་ཙམ་གྱིས་རྟེན་འབྲེལ་ངོ་བོ་ཉིད་
70

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
མེད་པར་སྨྲ་བ་དབུ་མ་ཐལ་འགྱུར་བ་མ་གཏོགས་གྲུབ་མཐའ་གཞན་ཐམས་ཅད་ཀྱིས་
འཇོག་མི་ཐུབ་པ་ཞིག་ཡིན། རྟེན་འབྲེལ་འདིའི་འཇོག་ཚུལ་འདི་ལྟར་ཡོང་དགོས་དོན་ནི།
རང་རྒྱུད་པ་མན་ཆད་དང་མི་འདྲ་བར། ཆོས་ཇི་འདྲ་ཞིག་ཡིན་ཀྱང་རང་ཉིད་གང་ལ་
བཏགས་སའི་དོན་དེ་བཙལ་བའི་ཚེ་གདགས་གཞིའི་ངོས་ནས་ཅུང་ཟད་ཙམ་ཞིག་རྙེད་རྒྱུ་
མེད་པར་གདགས་གཞི་དེ་ལ་བརྟེན་ནས་མིང་གིས་བཏགས་པ་ཙམ་གྱི་ཆོས་དེ་འཇོག་པ་
འདི་ལ་ཐུག་པ་ཡིན་ལ། དེ་ཡང་བདག་དང་ཕུང་པོ་ལ་དཔེར་མཚོན་ན། ཉན་ཐོས་ལ་
གདམས་པའི་མདོ་ལས།·ཇི་ལྟར་ཡན་ལག་ཚོགས་རྣམས་ལ།།བརྟེན་ནས་ཤིང་རྟ་བརྗོད་པ་
ལྟར།། དེ་བཞིན་ཕུང་པོ་རྣམས་བརྟེན་ནས།།ཀུན་རྫོབ་སེམས་ཅན་ཞེས་བྱའོ།། ཞེས་དང་།
དབུ་མ་འཇུག་པ་ལས། མདོ་ལས་ཕུང་པོ་བརྟེན་ནས་ཡིན་གསུངས་པ།།དེ་ཕྱིར་ཕུང་པོ་
འདུས་ཙམ་བདག་མ་ཡིན།།ཞེས་སོགས་གསུངས་པ་ལྟར་དོན་དམ་ལ་དཔྱོད་པའི་རིགས་
ཤེས་ཀྱིས་བདག་དེའི་ཡོད་ལུགས་ཇི་ལྟར་ཡིན་རྣམ་པ་བདུན་དུ་བཙལ་བ་ན་ཅུང་ཟད་
ཙམ་ཡང་རྙེད་རྒྱུ་མེད་ཀྱང༌། བདག་དེ་ནི་ཐ་སྙད་དུ་ཡོད་པར་འཇོག་དགོས་ཏེ། རྟེན་
འབྲེལ་གྱི་མདོ་ལས། མམ་རིག་པ་དང་རྗེས་སུ་འབྲེལ་བའི་གང་ཟག་དེ་ནི་བསོད་ནམས་
མངོན་པར་འདུ་བྱ་བ་ཡང་མངོན་པར་འདུ་བྱེད་དོ་ཞེས་གསུངས་པ་ལྟར་དགེ་སྡིག་གི་ལས་
བྱེད་པ་པོའི་གང་ཟག་ངེས་པར་འདོད་དགོས་པས། བདག་དེ་ནི་གདགས་གཞི་ཕུང་
སོགས་ལ་བརྟེན་ནས་མིང་ཙམ་ཞིག་མ་གཏོགས་དོན་གྱི་སྡོད་ལུགས་ངོས་ནས་འཇོག་རྒྱུ་
་ཙམ་ཡང་མེད་པས་ན་མིང་རྐྱང་བཏགས་ཡོད་ཙམ་གྱི་རྟེན་འབྲེལ་ཞེས་དེ་ལ་གོ་
ཅུང་ཟད་
དགོས་པར་སྣང༌།དེས་ན་དབུ་མའི་ལྟ་བ་མ་རྙེད་བར་དུ་རྟེན་འབྲེལ་འདི་རྟོགས་པ་མེད་
དོ།།
གོང་དུ་ཕྲད་ནས་གྲུབ་ཅེས་པ་ནི། རྗེ་བདག་ཉིད་ཆེན་པོའི་རྩ་ཤེ་ཊཱིཀ་ཆེན་ལས།དེ་
ལ་ཕྲད་ལྟོས་རྟེན་གསུམ་རྣམ་གྲངས་པར་གསུངས་པས་རྟེན་པའི་སྒྲ་དོན་ནི་ཤེས་བྱ་ཐམས་
ཅད་ལ་ཡོད་ལ།ཞེས་ཕྲད་ལྟོས་རྟེན་གསུམ་རྣམ་གྲངས་པར་གསུངས་པའི་ཕྲད་ནས་གྲུབ་
ཅེས་པ་ནི་ཆོས་དུ་མ་ཚོགས་པའམ་འབྲེལ་ནས་གྲུབ་དགོས་པ་ལ་འཇོག་དགོས་པས། དེ་
ལྟར་མ་ཡིན་པར་འཇིག་རྟེན་ན་ཕ་མ་ཕྲད་ཅེས་པ་དང་།དུས་སྔ་ཕྱི་དང་སྣང་མུན་མི་ཕྲད་
ཅེས་པའི་ལྡོག་ཕྱོགས་ཀྱི་ཕྲད་པ་ལྟ་བུ་ལ་མི་འཇོག་པའི་ཕྱིར་ཏེ། དེ་ལྟར་ན།རྩ་ཤེ་ཊཱིག་ཆེན
71

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རབ་བྱེད་བཅུ་པ་ལས།དེ་ལྟར་གསུངས་པ་བུད་ཤིང་ངོ་བོ་ཉིད་ཀྱིས་གྲུབ་ན་མེ་དང་ཕྲད་
དགོས་པ་ལ་དགོངས་ཀྱི་བུད་ཤིང་ཙམ་ལ་དེ་ལྟར་འདོད་པ་མིན་ཏེ།དུས་སྔ་ཕྱི་བའི་བྱ་བྱེད་
མང་པོ་ཐ་སྙད་དུ་འཇོག་པའི་ཕྱིར་རོ་ཞེས་གསུང་པ་དང་འགལ་བར་འགྱུར་རོ།། དེ་ལྟར་
རྟེན་འབྲེལ་ལ་ཕྲ་རགས་གསུམ་ཡོད་པས། དེ་ཁོ་ན་ཉིད་གཏན་ལ་འབེབས་པའི་རིགས་པ་
རྣམས་ཀྱི་ནང་ནས་རྒྱལ་པོ་ལྟ་བུ་ནི་རྟེན་འབྲེལ་གྱི་གཏན་ཚིགས་འདི་ཡིན་ལ།རྟེན་འབྲེལ་
གྱི་རིགས་པ་འདི་ལ་རྒྱལ་པོ་ལྟ་བུ་ཞེས་བརྗོད་ཚུལ་ནི། མཁས་པའི་གསུང་རྒྱུན་དུ་མཐའ་
གཉིས་གཅིག་ཅར་དུ་སེལ་ནུས་པའི་ཆ་ནས་རིགས་པའི་རྒྱལ་པོ་ལྟ་བུར་འཇོག་པ་དང་།
རྗེའི་དྲང་ངེས་ལེགས་བཤད་སྙིང་པོར་བདེན་མེད་སྒྲུབ་པའི་རིགས་པ་ཐམས་ཅད་མཐར་
གཏུགས་ན་རྟེན་འབྱུང་གི་རིགས་པ་ལ་ཐུག་པར་གསུངས་པ་ལྟར་དེའི་ཆ་ནས་རིགས་པའི་
རྒྱལ་པོ་ཞེས་དང༌། ཡང་འཇིག་རྟེན་པ་རྣམས་ལེགས་ཉེས་དཔྱོད་པ་ཡུལ་དེའི་རྒྱལ་པོ་ལ་
གཏུགས་པ་ལྟར། དངོས་སྨྲ་བ་རྣམས་རང་བཞིན་གྱིས་གྲུབ་པའི་སྒྲུབ་བྱེད་ལ་རྟེན་འབྲེལ་
ཡིན་པའི་ཕྱིར་ཞེས་དང༌། དབུ་མ་པ་རྣམས་རང་བཞིན་གྱིས་མ་གྲུབ་པའི་སྒྲུབ་བྱེད་ལ་རྟེན་
འབྲེལ་ཡིན་པའི་ཕྱིར་ཞེས་དཔེའི་སྒོ་ནས་ཡུལ་གྱི་རྒྱལ་པོ་དང་འདྲ་བས་རིགས་པའི་རྒྱལ་པོ་
ཞེས་གསུང་རྒྱུན་དུ་འདུགའདིའི་རྟགས་སུ་བཀོད་པའི་རྟེན་འབྲེལ་ནི། གོང་དུ་བཤད་པའི་
རྟེན་འབྲེལ་ཕྲ་ཪགས་གསུམ་གང་ཡིན་ཞེ་ན། ཕྲ་རགས་གསུམ་ལས་ཕྱི་མ་གཉིས་ལ་འཇོག་
དཀའ་སྟེ། རྟེན་འབྲེལ་བསྟོད་པ་ལས། འགལ་བ་དང་ནི་མ་གྲུབ་པ།། ཞེས་རང་སྡེ་དངོས་
སྨྲ་བ་ལ་འགལ་རྟགས་དང་། གཞན་གྱི་སྡེ་པ་དག་ལ་མ་གྲུབ་པའི་གཏན་ཚིགས་ཡིན་པར་
གསུངས་པས་རྟེན་འབྲེལ་གྱི་གོ་བ་འབྲིང་པོ་དང་ཕྲ་མོའི་སྟེང་ནས་འཇོག་ན་རང་སྡེ་སེམས་
ཙམ་པ་མན་ཆད་ལ་འགལ་རྟགས་སོང་ཚུལ་མེད། དེ་ལྟར་ན་གང་རྟགས་སུ་བཀོད་པའི་
རྟེན་འབྲེལ་དེ་རྒྱུ་རྐྱེན་ལས་བྱུང་བའི་རྟེན་འབྲེལ་དེ་ལས་འོས་མེད། དེ་ལ་འདོད་ནའང་
དོགས་པ་འདི་ལྟར་ཡོད་སྟེ། གཞན་སྡེ་རྣམས་ཀྱི་ངོར་རྟེན་འབྲེལ་གྱི་གཏན་ཚིགས་ཀྱི་
ཕྱོགས་ཆོས་གྲུབ་པ་ཡོད་པར་ཐལ། མྱུ་གུ་དང་དུ་བ་ལྟ་བུ་རང་གི་རྒྱུ་རྐྱེན་ལས་སྐྱེས་པའི་
རྟེན་འབྲེལ་རྟོགས་པ་ཡོད་པའི་ཕྱིར། དེར་ཐལ། མྱུ་གུ་ས་བོན་དང་དུ་བ་མེ་ལས་སྐྱེས་པའི་
རྒྱུ་འབྲས་ཀྱི་འབྲེལ་བ་རྟོགས་པ་ཡོད་པའི་ཕྱིར། མེ་དུ་རྒྱུ་འབྲས་ཀྱི་འབྲེལ་བ་རྟོགས་པའི་ཕྱི་
རོལ་པ་ཡོད་པར་ཐལ། དུ་བའི་རྟགས་ལ་བརྟེན་ནས་དུ་ལྡན་ལ་ལ་མེ་རྟོགས་པའི་རྗེས་
72

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
དཔག་རྒྱུད་ལྡན་གྱི་ཕྱི་རོལ་པ་ཡོད་པའི་ཕྱིར། རྣམ་འགྲེལ་ཐར་ལམ་གསལ་བྱེད་ལས། འོ་
ན་རྗེས་དཔག་ལ་རང་ངེས་ཀྱིས་མ་ཁྱབ་པར་འགྱུར་རོ་ཞེ་ན། སྐྱོན་མེད་དེ། རྒྱང་ཕན་གྱི་
རྒྱུད་ཀྱི་དུ་བའི་རྟགས་ལས་དུ་ལྡན་ལ་ལ་མེ་རྟོགས་པའི་ཚད་མ་དེ་ཞེས་གསུངས་པ་དང༌།
གཞན་ཡང་མྱུ་གུ་རྟེན་འབྲེལ་རྟོགས་པའི་གཞན་སྡེ་ཡོད་པར་ཐལ། སྟོང་ཐུན་སྐལ་བཟང་
མིག་འབྱེད་ལས། རྟེན་འབྲེལ་གྱི་གཏན་ཚིགས་འདི་ཉིད་ཀྱི་ཡང་ཕྱོགས་ཆོས་ནི་དངོས་པོ་
རྣམས་རྒྱུ་མེད་དུ་སྐྱེ་བར་འདོད་པ་མ་གཏོགས་གཞན་རྣམས་ཀྱི་ངོར་གྲུབ་ཟིན་པས་སྒྲུབ་མི་
དགོས་ལ། ཞེས་གཞན་སྡེ་རྣམས་ཀྱིས་རྟེན་འབྲེལ་རྟོགས་པ་ཡོད་པར་གསུངས་པའི་ཕྱིར།
མཁས་པའི་གསུང་རྒྱུན་དུ། སྟོང་ཐུན་གྱི་གསུང་དེའི་དགོངས་པ་ནི། གཞན་སྡེ་རྣམས་ཀྱིས་
མྱུ་གུ་ས་བོན་ལས་སྐྱེ་བ་དང་དུ་བ་མེ་ལས་སྐྱེ་བ་དེ་ཙམ་རྟོགས་པ་ལ་དགོངས་ཤིང་། དེ་
ཙམ་གྱིས་རྒྱུ་རྐྱེན་ལས་སྐྱེ་བའི་རྟེན་འབྲེལ་རྟོགས་གོ་མི་ཆོད་པའི་ཕྱིར་ཏེ། རྒྱུ་རྐྱེན་ལས་སྐྱེ་
བའི་རྟེན་འབྲེལ་རྟོགས་པ་ལ་རང་གི་རྒྱུ་རྐྱེན་འདུས་ཙམ་ལ་བརྟེན་ནས་སྐྱེ་བའི་ངང་ཚུལ་
ཅན་ཡིན་པ་རྟོགས་དགོས་པའི་ཕྱིར་ཞེས་གསུངས། གསུང་ཚུལ་དེ་ལྟར་ཡོད་པ་ནི་དགེ
བའི་བཤེས་གཉེན་ཆེན་པོ་དགེ་རྣམ་རྒྱལ་དབང་ཆེན་མཆོག་གི་གསུང་ཨུཏྤལའི་གྲུ་ཆར་
ལས། ཕྱི་རོལ་པས་མྱུ་གུ་ས་བོན་དང་ཆུ་ལུད་ལས་སྐྱེ་བར་རྟོགས་ཀྱང་། དེས་མྱུ་གུ་རང་གི་
རྒྱུ་རྐྱེན་འདུས་ཙམ་ལ་བརྟེན་ནས་སྐྱེ་པའི་ངང་ཚུལ་ཅན་ཡིན་པར་མ་རྟོགས་པའི་ཕྱིར་ཏེ།
དེས་མྱུ་གུའི་རྒྱུ་རྐྱེན་མཐར་གཏུགས་ན་གཙོ་བོ་དང་། དབང་ཕྱུག་སོགས་རྟག་དངོས་ལས་
སྐྱེ་བར་འདོད་པའི་ཕྱིར་རོ།། ཞེས་ཕྱི་རོལ་པས་མྱུ་གུ་རྟེན་འབྲེལ་མ་རྟོགས་པར་གསུངས་པ་
དང་། གཞན་ཡང་། དེས་རྟེན་འབྲེལ་རྟོགས་པར་འདོད་ན། དྲང་ངེས་ལེགས་བཤད་སྙིང་
པོ་ལས། དངོས་པོ་རྟག་པར་སྨྲ་བའི་ཕྱི་རོལ་པ་རྟེན་འབྲེལ་ཁས་མི་ལེན་པས་ཆོས་བདེན་
པར་གྲུབ་པར་འདོད་པ་ནི་རང་གི་སྟོན་པའི་ལུགས་ཡིན་པས་མཚར་བའི་གནས་མིན་ལ།
ཞེས་གསུངས་པ་དང་འགལ་ཞེས་གསུངས་ཚུལ་ཞིག་དང་། དགེ་བའི་བཤེས་གཉེན་ཤག་
སྐོར་མཁན་ཟུར་རིན་པོ་ཆེའི་དྲི་ལན་ལས། དངོས་པོ་རྟག་པར་སྨྲ་བའི་ཕྱི་རོལ་པས་རྟེན་
འབྲེལ་ཁས་མི་ལེན་ཞེས་པ་ནི། རང་སྡེ་འོག་མས་བདག་དང་ཕུང་སོགས་རྟེན་འབྲེལ་ཡིན་
པའི་རྒྱུ་མཚན་གྱིས་རང་གི་ངོ་བོས་གྲུབ་པར་འཇོག་པ་ལྟར། བདག་དང་ཕུང་པོ་སོགས་
བདེན་པའི་རྒྱུ་མཚན་དུ་རྟེན་འབྲེལ་ཁས་མི་ལེན་པ་ཡིན་གྱི། ས་བོན་ལས་མྱུ་གུ་སྐྱེ་བའི་
73

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྟེན་འབྲེལ་ཙམ་ཁས་ལེན་པས་ལུང་སྔ་ཕྱི་གཉིས་དང་མི་འགལ་ཞེས་གསུངས་ཚུལ་འདུག་
པས་དཔྱད་པར་འཚལ་ལོ།།
ཆོས་རྣམས་ལྟོས་གྲུབ་འཇོག་ཚུལ་འདི་ལ། རྩ་ཤེས་ལས། དེ་བཞིན་ཉེར་ལེན་
ཤེས་པར་བྱ་།། ལས་དང་བྱེད་པོ་བསལ་ཕྱིར་རོ།། བྱེད་པ་པོ་དང་ལས་དག་གིས།། དངོས་
པོ་ལྷག་མ་ཤེས་པར་བྱ།། ཞེས་དང་། རྗེ་བདག་ཉིད་ཆེན་པོའི་དབུ་མ་དགོངས་པ་རབ་
གསལ་ལས།བྱ་བྱེད་སྤྱི་དང་། ཁྱད་པར་དུ་ཚད་མ་དང་གཞལ་བྱའི་བྱ་བྱེད་རྣམས་ངོ་བོ་
ཉིད་ཀྱིས་མ་གྲུབ་ཅིང་། ལྟོས་གྲུབ་ཀྱི་ཚུལ་ཁས་ལེན་པ་ཡིན་ཏེ། ལྟོས་གྲུབ་འདི་ལ་གཉིས་ཀ་
ཕན་ཚུན་ལྟོས་པའི་ཐུན་མོང་མ་ཡིན་པའི་འཇོག་ལུགས་ཡོད་པ་རྣམས་ཤེས་དགོས་པ་ཡོད་
དོ་ཞེས་གསུངས་པ་ལྟར་ཐལ་འགྱུར་བའི་ལུགས་འདིར་རང་རྒྱུད་པ་མན་ཆད་དང་མི་འདྲ་
བར་འབྲས་བུ་རྒྱུ་ལ་ལྟོས་པ་མ་ཟད་རྒྱུ་ཡང་འབྲས་བུ་ལ་ལྟོས་པ་སོགས་ཀྱིས་ལྟོས་ཚུལ་ཐུན་
མོང་མ་ཡིན་པ་ཞིག་ཡོད་པར་གསུངས། དེ་ལ་རང་རྒྱུད་པ་མན་ཆད་ཀྱིས་ཕན་ཚུན་ལྟོས་
གྲུབ་མི་འཇོག་ན། རྟོག་གེ་འབར་བ་ལས། འདི་ན་ཁ་བ་ལ་སོགས་པ་གྲང་བ་དག་ལ་ལྟོས་
ནས་མེ་ལ་སོགས་པ་ཚ་བ་ཉིད་དུ་འགྲུབ་ལ། མེ་ལ་སོགས་པ་ཚ་བ་ཉིད་ལ་ལྟོས་ནས་ཁ་བ་
ལ་སོགས་པ་དག་གྲང་བ་ཉིད་དུ་བརྟག་སྟེ། དེ་ལྟར་རྣམ་པར་དཔྱད་ན་གྲང་བ་དང་ཚ་བ་
དེ་གཉིས་ལས་གང་ཡང་རུང་བ་ཞིག་སྔ་ན་མ་གྲུབ་པའི་ཚེ་ན།དེ་ལ་ལྟོས་ནས་འགྲུབ་པར་
འགྱུར་བ་གང་ཡིན་པ་ཡང་མི་འགྲུབ་པས་དེ་དག་ནི་ཡིད་ལ་བསམ་པ་ཙམ་དུ་ཟད་པའི་
ཕྱིར་གཉིས་ཀའི་བདག་ཉིད་ཅེས་བྱ་བ་དེ་ཡང་ཀུན་རྫོབ་པ་ཡིན་ནོ།། དེ་དག་ནི་རིང་པོ་
ཐུང་ངུར་རྟོག་པ་བཞིན་ཏེ་དཔེར་ན་རིང་པོ་ཡོད་ན་ཐུང་ངུ་ཡོད་པར་འགྱུར་ལ། ཐུང་ངུ་
ཡོད་ན་རིང་པོ་ཡོད་པར་འགྱུར་བ་དེ་གཉིས་ལས་གང་ཡང་རུང་བ་ཞིག་མེད་ན་མི་འགྲུབ་
པ་བཞིན་ནོ།།ཞེས་དང་།ཤེས་རབ་སྒྲོན་མ་ལས། རྒྱུ་ཡང་འབྲས་བུ་ལ་བརྟེན་ཅིང་། འབྲས་
བུ་ཡང་རྒྱུ་ལ་བརྟེན་ནས་གྲུབ་པ་སོགས་ཐ་སྙད་པ་ཡིན་གྱི་དོན་དམ་པ་མ་ཡིན་ནོ་ཞེས་
དང་། པཎ་ཆེན་མཆོག་གི་སྐབས་བཞི་པའི་སྤྱི་དོན་ལས། དེ་ཡང་ཉེས་པ་གསུམ་ཡོད་དེ།
སྡུག་མི་སྡུག་ཕན་ཚུན་ལྟོས་མེད་དུ་འཛིན་པ་དང༌། དེ་གཉིས་ཕན་ཚུན་ངོ་བོ་ཉིད་ཀྱིས་ཐ་
དད་དུ་འཛིན་པ་དང༌། མི་སྡུག་པ་ལ་སྤྲུལ་པ་ལ་མི་དགའ་བའི་ཉེས་པ་དང་གསུམ་ཡོད་
པའི་ཕྱིར། འདུ་ཤེས་གསུམ་ཡོད་དེ། ཕན་ཚུན་ལྟོས་པའི་འདུ་ཤེས་དང༌།ཞེས་སོགས་ཀྱི་
74

དབུ་མ་བཞི་བརྒྱ་པའི་རབ་བྱེད་དྲུག་པའི་རྩོམ་ཤོག
ལུང་དེ་དག་གིས་རང་རྒྱུད་པའི་ལུགས་ལ་ཚ་གྲང་དང༌། རིང་ཐུང་། རྒྱུ་འབྲས། སྡུག་མི་
སྡུག་རྣམས་ཕན་ཚུན་ལྟོས་པར་གསུངས་པ་མ་ཡིན་ནམ། ཕན་ཚུན་ལྟོས་གྲུབ་འཇོག་པ་
ཐལ་འགྱུར་བའི་ཐུན་མོང་མ་ཡིན་པ་འགྱུར་ཚུལ་ཇི་ལྟར་ཡིན་ཞེ་ན། ཚ་བ་ལ་ལྟོས་ནས་
གྲང་བའི་ཐ་སྙད་འདོགས་པ་དང༌། གྲང་བ་ལ་ལྟོས་ནས་ཚ་བའི་ཐ་སྙད་འདོགས་པ་དེ་
བཞིན་དུ་རིང་ཐུང་སོགས་གཞི་གཅིག་ལ་ལྟོས་ནས་གཅིག་གི་ཐ་སྙད་འདོགས་པ་རང་རྒྱུད་
པས་ཁས་ལེན་ཀྱང༌། དེ་ཙམ་གྱིས་ཕན་ཚུན་ལྟོས་གྲུབ་འཇོག་གོ་མི་ཆོད་པའི་ཕྱིར་ཏེ།། དེ་
འཇོག་ན། མེའི་ངོ་བོ་གྲུབ་པ་དུ་བ་ལ་ལྟོས་པ་དང༌། དུ་བའི་ངོ་བོ་གྲུབ་པ་མེ་ལ་ལྟོས་པ་
འཇོག་དགོས་པའི་ཕྱིར་ཏེ། རྩ་ཤེ་ཊཱིག་ཆེན་རབ་བྱེད་བརྒྱད་པ་ལས། རྒྱུ་འབྲས་ལ་སོགས་པ་
དེ་དག་ཀྱང་ཐ་སྙད་ཕན་ཚུན་ལྟོས་པ་མ་ཟད་དོན་གཉིས་ཀྱང་ཕན་ཚུན་ལྟོས་པ་གཞུང་གི་
དོན་ཡིན་ཏེ། ཕན་ཚུན་ལྟོས་པའི་རྒྱུ་མཚན་གྱིས་བྱ་བྱེད་ཀྱི་དོན་དང་ཐ་སྙད་ཐམས་ཅད་ལ་
རང་བཞིན་གྱིས་ཡོད་པ་འགོག་པའི་སྐབས་ཡིན་པས་སོ།། དེས་ན་མེ་ཡང་དུ་བ་བསྐྱེད་བྱ་
ཡིན་པ་ལ་བརྟེན་ནས་འཇོག་གི་རང་གི་ངོ་བོས་རང་དབང་དུ་གྲུབ་པ་མེད་པས་ལུགས་
གཞན་ལས་མེ་དུ་བ་ལ་མི་ལྟོས་པར་བཤད་པ་སོགས་དང་མི་འདྲའོ།།ཞེས་དང་།ཡང་རབ་
བྱེད་བཅུ་བཞི་པ་ལས། འདིར་འགྲེལ་པ་ལས་བུམ་པ་སྣམ་བུ་ལས་གཞན་ཡིན་པ་དེ་སྣམ་
བུ་ལ་ལྟོས་ལ་བུམ་པའི་ངོ་བོ་འགྲུབ་པ་སྣམ་བུ་ལ་མི་ལྟོས་པར་གསུངས་པ་བཞིན་ལྟོས་གྲུབ་
ཡིན་མིན་གྱི་ཁྱད་པར་རྣམས་ཕྱེད་པར་བྱའོ།། མགོ་མཇུག་ཀུན་ཏུ་འོང་བའི་རིགས་པ་ཐུན་
མོང་མ་ཡིན་པ་དཀའ་གནས་ཡིན་པས་ཡང་ཡང་དྲན་པར་བྱའོ།། ཞེས་གསུང་དེ་དག་གིས་
ཕན་ཚུན་ལྟོས་གྲུབ་ལ་ཐ་སྙད་ཕན་ཚུན་ལྟོས་པ་ཙམ་གྱིས་མི་ཆོག་པར་དོན་ཕན་ཚུན་ལྟོས་
དགོས་པ་གསལ་བར་གསུངས་པའི་ཕྱིར། ཡང་གཞུང་འདི་དག་གི་སྐབས་སུ་མཁས་པའི་
བཞེད་ཚུལ་ལ་བུམ་པ་སྣམ་བུ་ལས་གཞན་ཡིན་པ་སྣམ་བུ་ལ་ལྟོས་ན་བུམ་པ་སྣམ་བུ་ལ་
ལྟོས་དགོས་ཀྱང༌།བུམ་པའི་ངོ་བོ་གྲུབ་པ་སྣམ་བུ་ལ་ལྟོས་མི་དགོས་ཞེས་ཞིབ་ཆ་བྱེད་ཚུལ་
དང་། ཡང་བུམ་པ་སྣམ་བུ་ལས་གཞན་ཡིན་པ་སྣམ་བུ་ལ་ལྟོས་ན།བུམ་པ་སྣམ་བུ་ལ་ལྟོས་
མི་དགོས་ལ། དུ་བ་མེའི་བསྐྱེད་བྱ་ཡིན་པའི་རྒྱུ་མཚན་གྱིས་མེ་དུ་བ་ལ་ལྟོས་པ་འཇོག་པའི་
རྒྱུ་མཚན་གང་ཡིན་སོགས་ལྟོས་གྲུབ་འཇོག་ཚུལ་ལ་དཔྱད་བྱ་དུ་མ་ཞིག་འདུག་ཀྱང་རེ་ཞིག་
དེ་ཙམ་གྱིས་མཇུག་བསྡུ་བར་བྱའོ།།
75

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
སྨྲས་པ།འདུས་སྡེ་ཀུན་ཏུ་ཐོས་བསམ་བཤད་སྒྲུབ་ཀྱི།།
བྱ་བས་དུས་འདའ་ལོག་འཚོ་ཡོངས་སྤངས་པའི།།
དམ་པའི་མཁས་གྲུབ་རབ་ཏུ་འཕེལ་བ་ཡིས།།
འཛམ་གླིང་ས་ཆེན་རྟག་ཏུ་མཛེས་གྱུར་ཅིག།།
ཞེས་དབུ་མ་བཞི་བརྒྱ་པའི་རབ་བྱེད་དྲུག་པའི་དཀའ་གནད་འགའ་ལ་ཅུང་ཟད་
དཔྱད་པ་བགྱིས་པའི་དགེ་བའི་རྩ་བ་འདིས་མཚོན་བདག་གཞན་རྣམས་ཀྱིས་ཚེ་རབས་
ཀུན་ཏུ་བསགས་པའི་དགེ་བའི་རྩ་བ་ལ་བརྟེན་ནས་འགྲོ་བའི་མུན་སེལ་གྱི་ཉི་མ་ཆེན་པོ་
ྋསྤྱི་ནོར་ྋགོང་ས་ྋསྐྱབས་མགོན་ཆེན་པོ་མཆོག་གིས་དབུས་རིས་སུ་མ་ཆད་པའི་བསྟན་
འཛིན་གྱི་སྐྱེས་ཆེན་དམ་པ་རྣམས་སྐུ་ཚེ་ཡུན་དུ་བརྟན་པ་དང་ཐུགས་ཀྱི་བཞེད་དོན་མཐའ་
དག་ལྷུན་གྱིས་འགྲུབ་པའི་སྨོན་ལམ་དང་བཅས།
དཔྱད་རྩོམ་འདིའི་དཔྱད་གཞིའི་ཡིག་ཆ་ཁག
1བཞི་བརྒྱ་པའི་ཟླ་འགྲེལ། 2མཛོད་རྩ་བ།3མཛོད་འགྲེལ་མངོན་པའི་རྒྱན།
4རྗེའི་གསུང་དབུ་མ་དགོངས་པ་རབ་གསལ།རྩ་ཤེ་ཊཱིཀ་ཆེན། ལམ་རིམ་ཆེན་མོ། ལེགས་
བཤད་གསེར་ཕྲེང་། ཀུན་གཞི་རྩ་འགྲེལ།
5རྒྱལ་ཚབ་རྗེའི་གསུང་བཞི་བརྒྱ་པའི་དར་ཊིགརྣམ་བཤད་སྙིང་རྒྱན།
6མཁས་གྲུབ་རྗེའི་རྣམ་བཤད་རྟོགས་་དཀའི་སྣང་བ།
7རྒྱལ་བ་དགེ་འདུན་གྲུབ་པའི་གསུང་མཛོད་ཊིག་ཐར་ལམ་གསལ་བྱེད།
8པན་ཆེན་བསོད་ནམས་གྲགས་པ་མཆོག་གི་ཕར་ཕྱིན་སྤྱི་མཐའ་དཔྱོད། དབུ་མ་སྤྱི་མཐའ་
དཔྱོད།ཕར་ཕྱིན་རྩ་ཊིགརྣམ་འགྲེལ་དགོངས་པ་རབ་གསལ།
9༧གོང་ས་མཆོག་གི་གསུང་།རྩ་བ་ཤེས་རབ་ཀྱི་བཀའ་ཁྲིད་སོགས།
10སྐྱབས་རྗེ་མཁན་ཟུར་རིན་པོ་པད་མ་རྒྱལ་མཚན་མཆོག་གི་ཟབ་དོན་མིག་འབྱེད།
76

དབུ་མ་བཞི་བརྒྱ་པའི་རབ་བྱེད་བདུན་པའི་རྩོམ་ཤོག
11དགེ་བའི་བཤེས་གཉེན་ཆེན་མོ་དགེ་དཔལ་ལྡན་གྲགས་པ་མཆོག་གི་གསུང་ཟུར་གནས་
དཔྱོད་ལྡན་དགྱེས་པའི་མཆོད་གར།
12དགེ་བའི་བཤེས་གཉེན་ཆེན་མོ་དགེ་རྣམ་རྒྱལ་དབང་ཆེན་མཆོག་གི་གསུང་། ཨུཏྤལའི་གྲུ་
ཆར། དབུ་མ་རྟེན་འབྱུང་སྙིང་པོ།
13དགེ་བའི་བཤེས་གཉེན་ཆེན་མོ་དགེ་ཐུབ་བསྟན་དཔལ་བཟང་མཆོག་གི་གསུང༌། དབུ་
མའི་ཐལ་ཕྲེང༌།
14དགེ་བའི་བཤེས་གཉེན་ཆེན་མོ་དགེ་ཟླ་བ་ཚེ་རིང་མཆོག་གི་གསུང༌། དབུ་མའི་དོགས་
ལན་ཀླུ་སྒྲུབ་ཞལ་ལུང་། བཀའ་བསྟན་དགོངས་འགྲེལ་ཁྱད་འཕགས་ལྟ་བའི་ཡང་སྙིང་།
དབུ་མ་བཞི་བརྒྱ་པའི་རབ་བྱེད་བདུན་པའི་རྩོམ་ཤོག
ལྷ་རམས་དང་པོ། ཏྲེ་ཧོར་དཔལ་ལྡན་ཚུལ་ཁྲིམས།
དེ་ཡང་ཇི་སྐད་དུ་རྒྱལ་སྲས་ཆེན་པོ་ཞི་བ་ལྷའི་སྤྱོད་འཇུག་ལས།
སྔོན་ཆད་མ་བྱུང་བ་་ཡང་འདིར་བརྗོད་མེད།
སྡེབ་སྦྱོར་མཁས་པའང་བདག་ལ་ཡོད་མིན་ཏེ།
དེ་ཕྱིར་གཞན་དོན་བསམ་པའང་བདག་ལ་མེད།
རང་གི་ཡིད་ལ་བསྒོམ་ཕྱིར་ངས་འདི་བརྩམས།
77

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཞེས་མཁས་པའི་ཁྱུ་མཆོག་སློབ་དཔོན་ཆེན་པོ་ཞི་བ་ལྷས་ཁེངས་བསྐྱུང་བའི་ཚུལ་
དུ་འདི་ལྟར་གསུངས་ནའང༌། བདག་ལྟ་བུ་ནི་སྐྱེས་སྟོབས་ཀྱི་ཤེས་རབ་དང་སྤྱངས་པའི་
ཡོན་ཏན་སོགས་གང་ཅིའི་ཐད་ནས་ཡོན་ཏན་གྱི་ཆ་ཤས་ཅུང་ཟད་ཀྱང་མེད་པར་གནས་
ཀྱང༌།༧རྒྱལ་བའི་བསྟན་པ་སྤྱི་ལ་ཕན་པའི་ཐུགས་བསྐྱེད་ཀྱི་འཆད་ཉན་ལ་མཐའ་གཅིག་ཏུ་
གཞོལ་བའི་གྲྭ་ཚང་འདི་ཉིད་ཀྱི་ཆོས་སྲིད་གཉིས་ཀྱི་དབུ་ཁྲིད་སྐྱབས་རྗེ་མཁན་རིན་པོ་ཆེ་
མཆོག་ནས་བསྟན་པ་སྤྱི་དང༌།ལྷག་པར་འདི་ལོར་ཁམས་གསུམ་འགྲོ་བའི་བླ་མ་ཤར་༧རྒྱལ་
བ་ཙོང་ཁ་པ་ཆེན་པོ་མཆོག་དགོངས་པ་ཆོས་དབྱིངས་སུ་ཐིམ་ཚུལ་བཞེས་ནས་ལོ་ངོ་དྲུག་
བརྒྱ་འཁོར་བའི་དུས་ཚིགས་དམིགས་བསལ་ཅན་ཁེལ་བ་དང་སྟབས་བསྟུན། བཀའ་དྲིན་
རྗེས་དྲན་ཆེད་དུ། རང་རེའི་ལྷ་རམས་དང་པོ་འཛིན་གྲོགས་རྣམས་ལ་སློབ་དཔོན་ཆེན་པོ་
ཞི་བ་ལྷས་མཛད་པའི་དབུ་མ་བཞི་བརྒྱ་པའི་དཔྱད་རྩོམ་ཞིག་བྲིས་ཐུབ་ན་དགེ་མཚན་ཆེན་
པོ་ཡོད་པ་སོགས་བཀའ་སློབ་ལམ་སྟོན་ཡང་ཡང་ཕེབས་པ་དང་།ཡིན་ནའང་འདི་ལོར་མི་
ཁོམ་པའི་གནས་དགུ་པ་ཞིག་ལ་བརྟེན་ནས་ས་བཅད་མ་སྟོང་ཙམ་བྲིས་པ་ལགས།
རྟེན་འབྱུང་སྨྲ་ལ་མཁྱེན་རབ་མཐར་སོན་འདྲེན་མཆོག་ཤཱཀྱའི་རྒྱལ་པོ་དང༌།།
བརྒྱད་ཁྲི་བཞི་སྟོང་དྲང་ངེས་འབྱེད་མཁས་ཤིང་རྟ་ཆེན་པོ་རྣམ་གཉིས་ཞབས།།
ཀླུ་སྒྲུབ་དགོངས་དོན་འགལ་མེད་མཁྱེན་པའི་སངས་རྒྱས་བསྐྱངས་དང་ཟླ་གྲགས་སོགས།།
དངོས་བརྒྱུད་བླ་མའི་ཞབས་ལ་འདུད་དོ་ཤེས་རབ་དངོས་གྲུབ་སྩོལ་ཏུ་གསོལ།།
ཁྱད་པར་གངས་ཅན་བསིལ་ལྡན་ར་བ་རུ།།
ཐུགས་བརྩེ་དབང་གི་འགྲོ་བའི་གཉེན་གཅིག་པུ།
སྤྱན་རས་གཟིགས་དབང་བསྟན་འཛིན་རྒྱ་མཚོ་ལ།།
སྙིང་ནས་བཏུད་དེ་རྣམ་དཀར་འདི་བགྱི་བྱ།།
ཞེས་མཆོད་པར་བརྗོད་པ་དང་རྩོམ་པར་དམ་བཅའ་བའི་ཚིག་གི་ཕྲེང་བ་ཅུང་
ཟད་སྔོན་དུ་བཏང་ནས། དེ་ལ་གང་དཔྱད་པར་བྱ་བའི་གཞི་ནི་དབུ་མ་བཞི་བརྒྱ་པའི་རབ་
བྱེད་བདུན་པ། འདོད་པའི་ལོངས་སྤྱོད་ལ་ཞེན་པ་སྤང་བའི་ཐབས་བསྟན་པ་ནི། རྩ་བར།
སྡུག་བསྔལ་རྒྱ་མཚོ་འདི་ལ་མཐའ།།རྣམ་པ་ཀུན་ཏུ་འང་ཡོད་མིན་ན།། བྱིས་ཁྱོད་འདིར་ནི་
78

དབུ་མ་བཞི་བརྒྱ་པའི་རབ་བྱེད་བདུན་པའི་རྩོམ་ཤོག
བྱིང་པ་ལ།།འཇིགས་པ་ཅིས་ན་སྐྱེས་མི་འགྱུར།། ཞེས་དང་། ཡང་རྒྱུད་བླ་མ་ལས། ནད་ནི་
ཤེས་བྱ་ནད་ཀྱི་རྒྱུ་ནི་སྤང་བྱ་ལ།།བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར།། སྡུག་
བསྔལ་རྒྱུ་དང་དེ་འགོག་པ་དང་དེ་བཞིན་ལམ།།ཤེས་བྱ་སྤང་བྱ་རིག་པར་བྱ་ཞིང་བསྟེན་
པར་བྱ།། ཞེས་གསུངས་སོ། དེའི་རྒྱུ་ཇི་ལྟ་བུ་ཞིག་ཡིན་སྙམ་པ་ན། མ་རིག་པ་དང༌། ང་རྒྱལ་
དང་།སྲིད་པ་ལས་བྱུང་བ་སྲེད་པའི་ཀུན་ཏུ་སྤྱོར་བ་སུམ་ཅུ་རྩ་དྲུག་གི་སྤྲུལ་གྱིས་ཁྱབ་པ།
ལྟ་ངན་དྲུག་བཅུ་རྩ་གཉིས་ཀྱི་ཆུའི་སྲིན་པོས་དཀྲུགས་པ་སྐྱེ་འཆིའི་ཀློང་འཁོར་མང་བ་ཐོག་
མ་མེད་པ་ནས་དུས་ཅན་ཀྱི་འཁོར་ལ། དེ་བས་ན་རྣལ་འབྱོར་པ་དེ་ཁོ་ཉིད་ལ་འཇུག་པར་
འདོད་ཅིང་ཉོན་མོངས་པ་དང་སྐྱོན་མ་ལུས་པ་རབ་ཏུ་སྤོང་བར་འདོད་པ་ནི་།འཁོར་བ་
འདི་ཅིའི་འདྲའི་རྩ་བ་ཅན་ཡིན་ཞེས་དེ་ལྟར་ཉེ་བར་རྟོག་པར་བྱེད་ལ། དེ་ལྟར་ཉེ་བར་
རྟོགས་པ་ན་འཁོར་བའི་རྩ་བ་མ་རིག་པ་དང་། འཇིག་ཚོགས་ལ་ལྟ་བ་དང༌།ང་རྒྱལ་དང༌།
སྲེད་པའི་ཀུན་ཏུ་སྦྱོར་བ་དང་།ལྟ་བ་ངན་པ་བཅུ་བཞི་ལ་སོགས་པའི་རྩ་བ་ཅན་ཉིད་དུ་
མཐོང་ནས།གང་ཞིག་བདག་ཏུ་འཛིན་པའི་ཡུལ་བདག་ཅེས་བྱ་བ་འདི་ཅི་ཞིག་ཆེས་ཐོག
མར་བདག་ཁོ་ན་ལ་རྟོག་པར་བྱེད་པ་སྟེ། ཏིང་ངེ་འཛིན་རྒྱལ་པོ་མདོ་ལས། ཇི་ལྟར་ཁྱེད
ཀྱིས་བདག་གི་འདུ་ཤེས་ནས།།ཤེས་པ་དེ་བཞིན་ཀུན་ལ་བློས་སྦྱར་བྱ།། ཞེས་དང༌།སྡུད་པ་
ལས།བདག་ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས།། སེམས་ཅན་ཐམས་ཅད་ཇི་
འདྲ་དེ་འདྲར་ཆོས་ཀུན་ཤེས།།ཞེས་དབུ་མའི་ལྟ་བ་ཐོག་མར་འཚོལ་བའི་ཚེ་དང་པོར་གང་
ཟག་རང་བཞིན་མེད་པར་ཤེས་ནས་ཕུང་སོགས་ལ་སོགས་པའི་ཆོས་གཞན་ལ་ཡང་སྦྱར་
བར་གསུངས་སོ།།
ཡང་རྩ་ཤེས་ལས། བདག་ཉིད་ཡོད་པ་མ་ཡིན་།། བདག་གི་ཡོད་པ་ག་ལ་འགྱུར།།
ཞེས་བདག་རང་གི་ངོ་བོ་ཉིད་ཀྱིས་ཡོད་པ་མ་ཡིན་ན་བདག་གི་བ་ཡང་རང་གི་ངོ་བོས་
ཡོད་པར་ག་ལ་འགྱུར་སྙམ་ནས་བདག་གི་བ་ཡང་རང་བཞིན་མེད་པར་རྟོགས་པར་འགྱུར་
རོ།།ཞེས་དང་།རིན་ཆེན་འཕྲེང་བ་ལས།སྐྱེས་བུ་ཁམས་དྲུག་འདུས་པའི་ཕྱིར།།ཡང་དག་མ་
ཡིན་ཇི་ལྟ་བར།།དེ་བཞིན་ཁམས་ནི་རེ་རེ་ཡང་།།འདུས་ཕྱིར་ཡང་དག་ཉིད་དུ་མིན།། ཞེས་
སྐྱེས་བུ་ཁམས་དྲུག་འདུས་པ་ལ་བརྟེན་ནས་བཏགས་ཤིང་ཁམས་དྲུག་རེ་རེ་ཡང་རང་གི་ཆ་
ཤས་དུ་མ་འདུས་པ་ལ་བརྟེན་ནས་བཏགས་པའི་ཕྱིར་ན་རང་ངོས་ནས་གྲུབ་པ་མ་ཡིན་
79

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
པར་གསུངས་པ་དང་།འཇུག་པ་ལས།རྣམ་བདུན་གྱིས་མེད་གང་དེ་ཇི་ལྟ་བུར།།ཡོད་དེས་
རྣལ་འབྱོར་པས་འདིའི་ཡོད་མི་རྙེད།།དེས་དེ་ཉིད་ལའང་བདེ་བླག་འཇུག་འགྱུར་བས།།
འདིར་དེ་གྲུབ་པ་དེ་བཞིན་འདོད་པར་བྱ།།ཞེས་དང་།དེའི་འགྲེལ་པ་ལེགས་སྙིང་ལས
ཐོག་མར་གང་ཟག་རྣམ་པ་བདུན་དུ་བཙལ་ན་མི་རྙེད་པ་དང་རང་གི་ཕུང་པོ་ལ་བརྟེན་
ནས་འདོགས་པར་གོ་སླ་བས་འཁྲིད་པའི་རིམ་པ་ཡང་དེ་བཞིན་ནོ།། ཞེས་དང་།ལམ་རིམ་
ཆུང་བ་ལས།བདག་འཛིན་གཉིས་ཀྱི་སྐྱེ་རིམ་ལ་ཆོས་ཀྱི་བདག་འཛིན་གྱིས་གང་ཟག་གི་
ཟག་བདག་འཛིན་སྐྱེད་པ་ཡིན་ཡང༌།བདག་མེད་ཀྱི་དེ་ཉིད་ལ་འཇུག་པ་ན་སྔོན་དུ་གང་
ཟག་གི་བདག་མེད་ཀྱི་ལྟ་བ་བསྐྱེད་ནས། དེའི་འོག་ཏུ་ཆོས་ཀྱི་བདག་མེད་རྟོགས་པའི་ལྟ་བ་
བསྐྱེད་དགོས་སོ།།ཞེས་གསུང་སོ།།
དེ་ལྟར་ཡང་ཡིག་ཆའི་བཞེད་མཚམས་མི་འདྲ་བས་མཁས་དབང་འགས་བདག་
མེད་རྟོགས་རིམ་འདི་བཏགས་ཆོས་གང་ཟག་དང་བདགས་གཞི་ཕུང་པོ་གཉིས་རང་བཞིན་
མེད་པ་རྟོགས་པ་ལ་གོ་དགོས་ཀྱི།གང་ཟག་གི་བདག་མེད་རྟོགས་པའི་སྔོན་དུ་ཆོས་དང་
གང་ཟག་གཉིས་སུ་ཕྱེ་བའི་ཆོས་གང་ཡང་རུང་བ་ཞིག་རང་བཞིན་མེད་པར་རྟོགས་པ་ན་
ཆོས་ཀྱིས་བདག་མེད་རྟོགས་པའི་དོན་དུ་འཁྲུལ་མི་རུང་བའི་ཕྱིར་ཏེ། ཆོས་དང་གང་ཟག་
གཉིས་སུ་ཕྱེ་བའི་ཆོས་གཅིག་བདེན་མེད་རྟོགས་པ་ན་ཆོས་ཀྱི་བདག་མེད་རྟོགས་པ་མི་
འཇོག་པའི་ཕྱིར་ཏེ།གང་ཟག་གི་བདག་གཞིའི་ཕུང་པོ་བདེན་མེད་དུ་ནམ་རྟོགས་པ་ན་
ཆོས་ཀྱི་བདག་མེད་རྟོགས་པ་འཇོག་པའི་ཕྱིར།ཞེས་ཟེར།།དེ་དག་གིས་ནི་རང་ཉིད་ཀྱི
བཞེད་ཕྱོགས་ཕྱིར་ལ་ཐོན་པ་ཙམ་ལས་ཡང་དག་པའི་ལུང་རིགས་གང་ཡང་མ་མཐོང་སྟེ།
འཇུག་པའི་རྣམ་བཤད་ལས།ཆོས་ཀྱི་བདག་འཛིན་ལྷན་སྐྱེས་ཀྱི་དམིགས་པ་ནི།རང་རྒྱུད་
ཀྱི་གཟུགས་ཕུང་སོགས་དང་མིག་སྣ་སོགས་དང༌།རྒྱུད་ཀྱིས་མ་བསྡུས་པའི་སྣོད་ལ་སོགས་
པའོ།།ཞེས་གསུངས་པའི་ཕྱིར་རོ།། ཞེས་རྒྱུད་ཀྱིས་མ་བསྡུས་པའི་སྣོད་ལ་སོགས་པ་ཆོས་ཀྱི་
བདག་འཛིན་ལྷན་སྐྱེས་ཀྱི་དམིགས་པར་གསལ་བར་གསུང་སོ།། སོགས་ཀྱི་བསྡུས་པ་ནི་
གཟུགས་བརྙན་དང་བྲག་ཆ་ལ་སོགས་པ་ཡོད་དམ་སྙམ་མོ།། ཡང་ཁ་ཅིག་སྔ་མ་ན་རེ།
འཇིག་ཊཱིཀ་ཀྱི་ལུང་གི་དགོངས་དོན་དེ་ལྟར་ཡིན་གྱི་རྒྱུད་ཀྱི་མ་བསྡུས་པའི་སྣོད་དང་སོགས་
སྒྲའི་བསྡུས་པའི་གཟུགས་བརྙན་དང་བྲག་སོགས་ཆོས་ཀྱི་བདག་འཛིན་ལྷན་སྐྱེས་ཀྱི་
80

དབུ་མ་བཞི་བརྒྱ་པའི་རབ་བྱེད་བདུན་པའི་རྩོམ་ཤོག
དམིགས་པར་འཇོག་ལ།དེ་དག་ལ་ཆོས་བདག་བཀག་པ་ན་ཆོས་ཀྱིས་བདག་མེད་མཚན་
ཉིད་ཚང་བ་རྟོགས་པར་མི་ནུས་སོ་ཞེ་ན།ལམ་རིམ་ཆེན་པོ་ལས། དེ་ན་གཞུང་ཁུངས་ཐུབ་
ཆེན་མོ་རེ་དང་བསྟུན་ཏེ་ཤིན་ཏུ་ཞིབ་པའི་རྣམ་དཔྱོད་ཀྱིས་དཔྱད་ནས་ཉམས་ལེན་གྱིས་
གཏན་ལ་ཕབ་པ་ཞིག་ཤིན་ཏུ་གལ་ཆེ་ཡི། སྙིང་རུས་ཙམ་ལ་རེ་བར་མི་བྱ་སྟེ། ཕར་ཕྱིན་
བསྡུས་པ་ལས། བརྩོན་འགྲུས་གཅིག་པུ་བྱས་ངལ་བའི་མཐའ།། ཤེས་རབ་གྲོགས་ཀྱིས་
བསྐྱངས་ན་དོན་ཆེན་འགྲུབ།།ཅེས་གསུངས་པའི་ཕྱིར་རོ།།བདག་མེད་གཉིས་རྟོགས་རིམ་
འདི་ལ་གདགས་ཆོས་གང་ཟག་བདེན་མེད་མ་རྟོགས་པར་གདགས་གཞི་ཕུང་པོ་བདེན་
མེད་རྟོགས་མི་ཐུབ་པའི་རྒྱུ་མཚན་གང་ཡིན་ད་དུང་ཡང་དྭོགས་ལ། ཡང་འགའ་ཞིག་གིས།
བདག་མེད་གཉིས་རྟོགས་རིམ་ལ།དང་པོར་ཆོས་ཀྱི་བདག་མེད་རྟོགས་ནས་དེའི་རྗེས་གང་
ཟག་གི་བདག་མེད་ལ་འཇུག་དགོས་ཏེ། འཇུག་འགྲེལ་ལས་ཆོས་ལ་བདག་ཏུ་འཛིན་པ་མི་
དོར་ན་གང་ཟག་གིས་བདག་མེད་མཚན་ཉིད་རྫོགས་པར་མི་རྟོགས་པར་འཇུག་འགྲེལ་གྱི་
ལུང་ཁུངས་སུ་དྲངས་ནས།ལེགས་བཤད་སྙིང་པོ་ལས།དེའི་ཚེ་ཆོས་བདག་གྲུབ་མཐས་ཡོད་
པར་ཁས་ལེན་ན་གང་ཟག་གི་བདག་མེད་རྟོགས་པ་འོང་ས་མེད་པར་འཇུག་འགྲེལ་ལས་
ཆོས་ལ་བདག་ཏུ་འཛིན་པ་མི་དོར་ན་གང་ཟག་གི་བདག་མེད་མི་རྟོགས་པར་གསུངས་སོ།།
ཞེས་རྩོད་གྲྭ་ཆེན་པོ་རྣམས་སུ་རང་ཉིད་ཀྱི་རྒྱབ་རྟེན་ཚད་མ་འདི་ལྟ་བུ་ཁུངས་སུ་དྲངས་པ་
ཐོས་མྱོང་ཡོད།འདི་དག་ནི་གྱང་རྒྱབ་ནས་ཁྱིས་ཟུག་པ་བཞིན་དུ་གང་ཡང་ངོས་ལེན་བྱེད་
དགོས་པར་མ་མཐོང་སྟེ།ལུང་འདིའི་དོན་ནི་བདག་མེད་གཉིས་ལ་རྟོགས་པའི་རིམ་པ་དེ་
ལྟར་བསྟན་པ་མིན་གྱི་རང་རྒྱུད་མན་ཆད་ཀྱིས་ཕུང་པོ་སོགས་རང་ངོས་ནས་གྲུབ་པར་ཁས་
བླངས་བཞིན་དུ་གང་ཟག་གི་བདག་མེད་རྟོགས་པ་ཡོད་པ་ལ་ཐལ་བ་འཕེན་པ་ཙམ་མ་
གཏོགས་སྤྱིར་བདག་མེད་གཉིས་རྟོགས་པའི་རིམ་པ་བསྟན་པ་ག་ལ་ཡིན། དེ་བཞིན་དུ་
རིགས་གསུམ་ཀྱིས་སྐབས་སུ་ཉན་རང་ལ་ཆོས་ཀྱིས་བདག་མེད་རྟོགས་པ་རིགས་པའི་སྒྲུབ་
པ་ན།རིགས་པ་གསུམ་པ་འདི་ཡང་། རང་འགྲེལ་ལས། གཟུགས་ལ་སོགས་པའི་རང་གི་ངོ་
བོ་ལ་དམིགས་པས་ཕྱིན་ཅི་ལོག་ཏུ་འགྱུར་བའི་གང་ཟག་བདག་མེད་རྟོགས་པར་ཡང་མི་
འགྱུར་ཏེ།བདག་ཏུ་གདགས་པའི་རྒྱུ་ཕུང་པོ་ལ་དམིགས་པའི་ཕྱིར་རོ།།ཞེས་པ་འདི་ཡང་
ཕྱོགས་སྔ་མའི་གང་ཟག་ངོ་བོ་ཉིད་ཀྱིས་གྲུབ་པར་ཁས་ལེན་བཞིན་དུ་གང་ཟག་རང་རྐྱ་
81

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཐུབ་པའི་རྫས་ཡོད་ཀྱིས་སྟོང་བའི་བདག་མེད་པ་ཙམ་རྟོགས་པ་ན་གང་ཟག་གི་བདག་
མེད་མཚན་ཉིད་རྫོགས་པ་རྟོགས་པར་འདོད་པ་རྣམས་ལ་ཐལ་བར་འཕེན་པ་ཙམ་མ་
གཏོགས་བདག་མེད་གཉིས་རྟོགས་རིམ་བསྟན་པ་ཨེ་ཡིན་ནམ་སྙམ་དུ་བསམ་མོ།།
ཡང་རང་རེའི་ཡིག་ཆ་ལས།གདགས་གཞི་ཕུང་པོ་བདེན་པར་འཛིན་པའི་བདེན་
འཛིན་གྱི་ཞེན་ཡུལ་མྱོང་སྟོབས་ཀྱིས་མ་ཁེགས་པར་གདགས་ཆོས་གང་ཟག་བདེན་པར་
འཛིན་པའི་བདེན་འཛིན་གྱི་ཞེན་ཡུལ་མྱོང་སྟོབས་ཀྱིས་ཁེགས་པ་མི་འཐད་པའི་ཕྱིར།ཞེས་
མྱོང་སྟོབས་ཀྱིས་ཁེགས་ཚུལ་ལ་སྦྱར་དགོས་ཚུལ་འདི་ཡང་པཎ་ཆེན་རིན་པོ་ཆེའི་ཕུགས་
ཀྱིས་དགོངས་པ་ཅི་ཡིན་དཔྱད་པ་བྱེད་དགོས་རྒྱུར་སྣང་ངོ།།མཁས་དབང་འགས།རྣལ་
འབྱོར་པ་དེ་ཁོ་ན་ཉིད་ལ་འཇུག་པ་ན་ཁྱད་གཞིའི་གནད་ཀྱིས་གང་ཟག་གི་སྟེང་དུ་ཐོག་
མར་ངེས་དགོས་ཏེ།ལམ་རིམ་ལས།གཞི་གང་ཟག་གི་བདག་མེད་དང་ཆོས་ཀྱི་སྟེང་དུ་ངེས་
རྒྱུའི་བདག་མེད་ལ་ཕྲ་རགས་ཀྱི་ཁྱད་པར་མེད་ཀྱང་།ཁྱད་གཞིའི་གནད་ཀྱིས་གང་ཟག་གི་
སྟེང་དུ་ངེས་སླ་ལ་ཆོས་ཀྱི་སྟེང་དུ་ངེས་དཀའ་བའི་ཕྱིར་།ཞེས་དང་།འདིའི་དོན་ལ་རབ་
རིབ་སྣ་ཚོགས་བཤད་པ་མང་་དུ་སྣང་ཡང་རྨད་དུ་བྱུང་བའི་ལེགས་བཤད་ནི་བླ་མ་ལམ་
རིམ་པའི་ལྷག་མཐོང་གི་གསུང་དོན་འགྲེལ་པ་ན། སྨན་གྱི་སྙེ་མ་ལས།རང་ལུགས་ནི་དགག་
བྱ་ངོས་འཛིན་དཀའ་སླའི་དབང་གིས་སྟེ། འདི་ལྟར་ངའོ་སྙམ་པའི་ཞེན་པ་ཤུགས་ཆེ་ཞིང་
རྒྱུན་ཆགས་པས་ན།འཛིན་པ་དེ་ལ་སྣང་ཚུལ་དང་ཞེན་ཚུལ་འདི་ལྟར་འདུག་སྙམ་དུ་བདེ་
བླག་ཏུ་ངེས་ནུས་ཤིང་།དེ་ལ་ལྟོས་ན།མིག་སྣ་སོགས་ཆོས་ཀྱི་བདག་འཛིན་ཤུགས་ཞན་ཅིང་
རྒྱུན་ཡང་མི་བརྟན་པས་དེ་དག་གི་སྣང་ཞེན་ངེས་ཟིན་དཀའོ།ཞེས་གསུངས་པའི་འགྲེལ་པ་
འདི་སྔོན་མེད་པའི་ལེགས་བཤད་ཅིག་ཏུ་སྣང་ངོ།། ཞེས་གསུངས་སོ།། དེ་ལྟ་ན་ཡང་ཕར་
ཕྱིན་སྤྱི་དོན་ལས།གཉིས་པ་གོ་རིམ་ངེས་པ་ཡིན་ཏེ།ཡུལ་ལ་བདེན་ཞེན་སྤོང་དཀའ་སླའི་སྒོ་
ནས་ཡིན་ཏེ།ཡུལ་གཟུང་བ་ལས་ཡུལ་ཅན་འཛིན་པ་ལ་བདེན་ཞེན་སྤོང་དཀའ། སྤོང་བྱ་
ཉོན་མོངས་བདེན་ཞེན་སྤོང་བ་ལས། གཉེན་པོ་རྣམ་བྱང་ལ་བདེན་ཞེན་སྤོང་དཀའ།རྫས་
འཛིན་ལོག་ཤེས་ལ་བདེན་ཞེན་སྤོང་པ་ལས་བཏགས་འཛིན་བློ་དོན་མཐུན་ལ་བདེན་ཞེན་
སྤོང་དཀའ་བའི་ཕྱིར།ཞེས་གསུང་འདི་དང་གོང་དུ་དྲངས་པའི་བླ་མ་ལམ་རིམ་པའི་གསུང་
གཉིས་ཆེས་མི་འཐད་པར་སྣང་བས་སྔ་མ་དྲང་དོན་དུ་འགྲེལ་དགོས་སམ་སྙམ།
82

དབུ་མ་བཞི་བརྒྱ་པའི་རབ་བྱེད་བདུན་པའི་རྩོམ་ཤོག
ཡང་པཎ་རིན་པོ་ཆེའི་ཕར་ཕྱིན་སྤྱི་དོན་ལས། དཔེར་ན།ཆོས་ཀྱིས་བདག་མེད་མིག་
སྣ་སོགས་ཀྱི་སྟེང་དུ་ངེས་དཀའ་ཞིང་གཟུགས་བརྙན་གྱི་སྟེང་ངེས་སླ་བས་དེ་རྣམས་སྔ་མའི་
སྟེང་དུ་དཔེར་བཀོད་པ་ཡིན་ནོ།། ཞེས་གསུངས་པ་ཡང་གོང་དུ་དྲངས་པ་བཞིན་སྣང་ཞེན་
ཆེ་ཆུང་སོགས་ལ་སྤྱར་ན་མིག་སྣ་དང་གཟུགས་བརྙན་སོགས་ལ་ཡང་།བདག་དང་བདག་
གི་བ་ལ་སོགས་པ་ལ་ཇི་ལྟར་སྦྱར་བ་བཞིན་དུ་ཅི་འདྲ་ཞིག་སྦྱར་དགོས་སམ་སྙམ་ནས་
དོགས།ཡང་སྤྱོད་འཇུག་དར་ཊིཀ་ལས། བདག་མེད་གཉིས་ལ་རྟོགས་དཀའ་སླ་ནི་མེད་དེ།
གཞི་གང་ཟག་དང་ཕུང་པོ་ལ་རྫས་ཡོད་དང་བཏགས་ཡོད་ཀྱི་ཕྲ་རགས་ཀྱང་མི་འབྱེད་ལ་
དགག་བྱའི་ཆོས་བདག་ལ་ཕྲ་རགས་ཀྱི་ཁྱད་པར་མི་འབྱེད་པས་སོ།ཞེས་པ་འདི་ནི་ལེགས་་
བཤད་སྙིང་པོ་དང་ལྷག་མཐོང་ཆེ་ཆུང་སོགས་དང་ཆེས་མི་འཐད་པར་སྣང་བས་འདི་དག་
གི་དགོངས་པ་ཅི་ཡིན་དཔྱད་པར་བྱ་དགོས་རྒྱུར་སྣང་ངོ།།ཡང་ན་བདག་མེད་གཉིས་ལ་
རྟོགས་དཀའ་སླ་མེད།ཞེས་པ་ནི།དགག་བྱའི་བདག་ལ་ཕྲ་རགས་ཀྱི་ཁྱད་པར་མི་འབྱེད་པ་
ཙམ་ལ་འགྲེལ་པ་ཨེ་ཡིན་ནམ་སྙམ་དུ་སེམས་སོ།། ཡང་རང་རེའི་ཡིག་ཆ་ལས། ཆོས་ཀྱི་
བདག་འཛིན་གྱི་ཞེན་ཡུལ་ཚད་མས་ཁེགས་པའི་གང་ཟག་ཡིན་ན། གང་ཟག་གི་བདག་
འཛིན་གྱི་ཞེན་ཡུལ་ཚད་མས་ཁེགས་པའི་གང་ཟག་ཡིན་དགོས་པར་འདོད་པ་ཡང་དཔྱད་
གཞིར་འདུག་སྟེ། གང་རྟེན་འབྲེལ་ཡིན་ན་བདེན་པར་མེད་པས་ཁྱབ།དཔེར་ན་མེ་ལོང་
ནང་གི་བྱད་བཞིན་གྱི་གཟུགས་བརྙན་བཞིན།གང་ཟག་ཀྱང་རྟེན་འབྲེལ་ཡིན་ནོ།།ཞེས་པའི་
རྟགས་སྦྱོར་རྣམ་དག་འགོད་པ་སྐབས་སུ་བབཔའི་ཕྱི་རྒོལ་རྣམ་དག་ཡོད་པས་སོ་སྙམ་མོ།
གཞན་དག་ན་རེ་དེ་ཡོད་ཀྱང་སྐྱོན་མེད་དེ། ཕྱི་རྒོལ་དེས་བྱད་བཞིན་གྱི་གཟུགས་བརྙན་
བདེན་མེད་དུ་མ་རྟོགས་པའི་ཕྱིར་ཞེས་ཟེར་བ་མི་མཐད་དེ། དེ་མ་རྟོགས་ཀྱང་དེ་ཡོད་ཕྱིན་
ཆད་དང་པོར་གཟུགས་བརྙན་བདེན་དུ་རྟོགས་ནས་དེ་རྗེས་གང་ཟག་བདེན་མེད་དུ་
རྟོགས་པར་འགྱུར་བ་ཁས་ལེན་དགོས་པའི་ཕྱིར་ཏེ། ཞེས་གསུངས་པའི་རིགས་པ་འདིའི་
གནོད་བྱེད་འགྲོ་སའི་ཕྱོགས་སྔ་ཡོད་མེད་དང་།གལ་ཏེ་ཡོད་ན་ཕྱོགས་སྔས་ཁས་བླངས་ལ་
གནོད་པ་ཇི་ལྟར་འགྱུར་མིན་དོགས་པའི་གནས་སུ་འཁུམས།
ད་དུང་ཡང་འཇུག་པའི་ཆེད་བྱ་བའི་གདུལ་བྱ་ལ་མཚོན་ན་བདག་མེད་གཉིས་ལ་
འཇུག་པ་ན་ཐོག་མར་གང་ཟག་གི་བདག་མེད་རྟོགས་ནས་དེ་རྗེས་ཆོས་ཀྱི་བདག་མེད་
83

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྟོགས་པ་ལ་འཇུག་དགོས་ན་དེའི་ཆེད་དུ་བྱ་བའི་གདུལ་བྱའི་དབུ་མ་ལ་འཇུག་པ་ལས་
བདག་མེད་གཉིས་བསྟན་པ་ལྟར་བདག་མེད་གཉིས་ལ་མ་འཇུག་པ་ཐལ་ཏེ། རྩ་བར། དེ་
ཉིད་དེ་ལས་འབྱུང་མིན་ཞེས་པ་ནས། རྣམ་དཔྱོད་པ་ནི་མྱུར་དུ་གྲོལ་བར་འགྱུར།།ཞེས་པའི་
བར་གྱིས་ཆོས་ཀྱི་བདག་མེད་རྒྱས་པ་དང༌། ཉོན་མོངས་སྐྱོན་རྣམས་མ་ལུས་འཇུག་ཚོགས་
ལ།།ཞེས་པ་ནས། དེ་སྐད་སྔར་བཤད་ལྷག་མ་ཕྱོགས་འདི་ཉིད་ཀྱིས་རྟོགས་པར་བྱ།། ཞེས་
པའི་བར་གྱིས་གང་ཟག་གི་བདག་མེད་རྒྱས་པར་བསྟན་པ་ཡིན་ནོ། ཞེས་གསུངས་པས་སོ།།
དེ་ལྟར་ན་ཡང་ཡིག་ཆ་སོ་སོའི་དགོངས་པ་མཐར་ཐུགས་པ་ནི་ཡིག་ཆའི་རྒྱུན་འཛིན་མཁས་
དབང་རྣམས་པའི་འཛིན་མཚམས་ཀྱི་བཞེད་སྲོལ་ལ་གཏུགས་དགོས་པས་མཁས་པའི་
དབང་པོ་དེ་དག་གིས་འཛིན་མཚམས་དང་བཞེད་ཚུལ་ཅི་འདྲ་ཡིན་མཁྱེན་པར་བྱ་དགོས་
རྒྱུར་སྣང་ངོ།
སླར་སྨྲས་པ།
བདག་ཀྱང་འདི་ནས་བྱང་ཆུབ་སྙིང་པོའི་པར།
སྲིད་ལ་སྐྱོ་ཡང་སྲིད་པའི་འགྲོ་བའི་ཆེད།
སྙིང་སྟོབས་དགུ་བསྒྱུར་བསྒྲིག་པའི་ཐབས་ཤེས་ཀྱིས
བསྟན་དོན་འགྲོ་བའི་དོན་ཆེན་བྱེད་པར་ཤོག
འདི་ལས་འགལ་དང་འབྲེལ་མེད་ཉེས་མཆིས་ན།།
དཔྱོད་ལྡན་མཁས་པ་རྣམས་ལ་བཟོད་གསོལ་ཞུ།།
ལེགས་པའི་ཆ་ཤས་ཕྲ་མོ་ཙམ་མཆིས་ན།།
མ་དག་འགྲོ་ཀུན་སྨིན་པའི་རྒྱུ་རུ་བསྔོ།།
བོད་རྒྱལ་ལོ༢༡༤༦/༨/༢༢ཉིན་རྫོགས་པར་བྲིས།
84

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
༄༅།།དབུ་མ་བཞི་བརྒྱ་པའི་རབ་བྱེད་བརྒྱད་པ་སློབ་མ་ཡོངས་སུ་
སྦྱོང་བའི་ཐབས་བསྟན་པའི་རབ་བྱེད་ཀྱི་རྩོམ་ཤོག་
བླ་མ་དགྱེས་པའི་མཆོད་སྤྲིན།
ལྷ་རམས་པ་གཙང་པ་ཚུལ་ཁྲིམས།
ཁམས་གསུམ་འགྲོ་བའི་སྤྱི་བོའི་གཙུག་ཏུ་བཀུར།།
རྐང་གཉིས་མི་རྣམས་རེ་བ་ཁྱེད་ལ་བཅོལ།།
ཉམ་ཐག་འགྲོ་བའི་སྐྱབས་གནས་དམ་པ་མཆོག།
མཚུངས་མེད་ཐུབ་པའི་དབང་པོར་གུས་པས་འདུད།།
འཇིག་རྟེན་འདི་ན་མཐའ་བྲལ་དབུ་མའི་དོན།།
ཉིན་བཞིན་དར་མཛད་འཕགས་མཆོག་ཀླུ་སྒྲུབ་ལ།།
བཀའ་དྲིན་བསམ་ཞིང་ནམ་ཡང་གསོལ་འདེབས་ན།།
ཆོས་ཀུན་གདོད་ནས་སྟོང་པ་ངེས་པར་ཤོག།
རིགས་ལམ་དབུ་མའི་ཚོགས་ལ་དབང་འབྱོར་ཞིང།།
ཟུང་འཇུག་སྤྲོས་བྲལ་ཆེན་པོ་ཐུགས་སུ་ཆུད།།
མཐར་འཛིན་ལྟ་བའི་སྤྲོས་པ་གཅོད་མཛད་པའི།།
85

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཀླུ་སྒྲུབ་གཉིས་པ་ལྟ་བུ་དེ་ལ་འདུད།།
སྙིགས་དུས་འཛམ་གླིང་ས་ཡི་གོ་ལའི་སྟེང།།
འགྲོ་བ་ཡོངས་ཀྱི་བླ་ན་མེད་པའི་མགོན།།
ཞི་བའི་དེད་དཔོན་བསྟན་འཛིན་རྒྱ་མཚོ་ལ།།
རྒྱལ་བའི་གོ་འཕང་བར་དུ་གུས་བཏུད་ནས།།
ཅེས་མཆོད་པར་བརྗོད་པ་སྔོན་དུ་བཏང་ནས་ལས་སུ་བྱ་བ་གང་ལ་འཇུག་པའི་
གཞི་ནི། དབུ་མའི་ཤིང་རྟའི་སྲོལ་འབྱེད་ཆེན་པོ་དཔལ་མགོན་འཕགས་པ་ཀླུ་སྒྲུབ་ཀྱི་སྲས་
ཀྱི་མཐུ་བོ་སློབ་དཔོན་འཕགས་པ་ལྷས་མཛད་པའི་བྱང་ཆུབ་སེམས་དཔའི་རྣལ་འབྱོར་
སྤྱོད་པ་བཞི་བརྒྱ་པ་ཚིག་ལེའུར་བྱས་པའི་རབ་བྱེད་བཅུ་དྲུག་ཡོད་པ་དེའི་ནང་ཚན་རབ་
བྱེད་བརྒྱད་པ་སློབ་མ་ཡོངས་སུ་སྦྱོང་བའི་ཐབས་བསྟན་པའི་རབ་བྱེད་དེ་ཉིད་ཡིན་ལ། དེ་
ཡང་གཞུང་དོན་གོང་འོག་རྣམ་པར་འབྱེད་པའི་ས་བཅད་ཀྱི་དབང་དུ་བྱས་པ་ཡིན་ན་ས་
བཅད་ཆེན་པོ་གཉིས་ཀྱི་སྒོ་ནས་ཞུས་ན། ལེའུའི་གཞུང་བཤད་པ་དང་ལེའུའི་མཚན་བསྟན་
པའོ་དང་པོ་ལ་གསུམ་ཉོན་མོངས་སྤོང་ནུས་པའི་རྒྱུ་མཚན་དང། ཉོན་མོངས་སྤོང་ཚུལ་
རྒྱས་པར་བཤད་པ་དང། ཡང་སྲིད་ཕྱི་མར་ཉིང་མཚམས་སྦྱོར་བའི་སྐྱེ་བ་ལ་ཐོག་མ་མེད་
ཀྱང་ཟད་པའི་མཐའ་ཡོད་པའི་དཔེ་བསྟན་པའོ། དང་པོ་ནི། རྩ་བ་ལས།ཇི་ལྟར་མི་མཐུན་
མི་རྣམས་ལ།།མཛའ་བ་ཡུན་རིང་མི་གནས་པ།། དེ་བཞིན་ཀུན་ལ་སྐྱོན་ཤེས་ལ།༎འདོད་
ཆགས་ཡུན་རིང་མི་གནས་སོ།།རང་ཉིད་དང་མི་མཐུན་པའི་མི་རྣམས་ལ་ཆགས་པས་ཀུན་
ནས་སླང་སྟེ་མཛའ་བ་འམ་དགའ་བ་ཡུན་རིང་དུ་མི་གནས་པ་དེ་བཞིན་དུ་རྣལ་འབྱོར་
པས་ཕྱི་ནང་གི་དངོས་པོ་ཀུན་ལ་མི་འདོད་པའི་སྐྱོན་དུ་མ་མཐོང་བས་དེ་ལ་དམིགས་པའི་
ཆགས་པ་ཡང་ཡུན་རིང་དུ་མི་གནས་སྟེ། དེའི་རྩ་བ་བདག་འཛིན་ཡིན་པས་་དེ་མི་བརྟན་
པ་ཤེས་པ་ལ་བརྟེན་ནས་ཆགས་པ་དེ་ཡང་ལེགས་པར་བརྟགས་ན་རྩ་བ་མི་བརྟན་པས་
སྤོང་ནུས་སོ། དཔེར་ན་ཇི་ལྟར་བྲམ་ཟེའི་ཁྱེའུ་རྒྱུ་ཞེས་བྱ་བ་བག་མ་ལེན་པའི་དུས་སུ་ལམ་
ཀ་ན་རྣམ་པར་གནས་ཤིངགཞོན་ནུ་མའི་ལག་པ་ནས་འཛིན་པར་འདོད་པ་ལ་བཅོམ་ལྡན་
འདས་ཀྱིས་བྲམ་ཟེའི་ཁྱེའུ་འབྲེལ་ན་འཆིང་ཞིང་བྲལ་ན་རྣམ་པར་གྲོལ་ལོ་ཞེས་གསུངས་པ་
86

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
དང།དེས་གསུང་དེ་ཐོས་ཏེ། དེ་ན་གནས་པ་ཉིད་ཀྱིས་འཕགས་པའི་བདེན་པ་བཞི་མཐོང་
བ་སོ་སོར་རྟོགས་པར་བྱས་པ་ལྟ་བུ་སྟེ། དེ་ལ་འབྲེལ་ན་ཞེས་བྱ་བ་ཀུན་འབྱུང་གི་བདེན་
པའོ། འཆིང་ཞིང་ཞེས་བྱ་བ་ནི་སྡུག་བསྔལ་གྱི་བདེན་པའོ།བྲལ་ན་ཞེས་བྱ་བ་ནི་ལམ་གྱི་
བདེན་པའོ། རྣམ་པ་གྲོལ་ལོ་ཞེས་བྱ་བ་ནི་འགོག་པའི་བདེན་པའོ། ཞེས་བདེན་བཞི་
བརྟགས་པས་དགྲ་བཅོམ་པ་ཐོབ་པ་བཞིན་ནོ།། རྩ་བ་ལས།ལ་ལ་དེ་ཉིད་ལ་ཆགས་ཏེ། ལ་
ལ་དེ་ཉིད་ལ་སྡང་ཞིང། ལ་ལ་དེ་ཉིད་ལ་རྨོངས་པ། དེ་ཕྱིར་འདོད་པ་དོན་མེད་པའོ། ཅེས་
གཞིའི་དངོས་པོ་གཅིག་ལ་དམིགས་ནས་གང་ཟག་ལ་ལར་འདོད་ཆགས་དང་གང་ཟག་ལ་
ལར་ཞེ་སྡང་དང་གང་ཟག་ལ་ལར་གཏི་མུག་སྐྱེས་ལ་ཆགས་ཡུལ་ངོ་བོ་ཉིད་ཀྱིས་གྲུབ་ན་དེ་
ཉིད་ལ་དམིགས་པའི་ཆགས་པ་འབའ་ཞིག་སྐྱེ་དགོས་ཏེ་ཆགས་ཡུལ་ངོ་བོ་ཉིད་ཀྱིས་གྲུབ་
པའི་ཕྱིར། དེ་བཞིན་གཞན་གཉིས་ལའང་ཤེས་པར་བྱའོ། རྒྱུ་མཚན་དེའི་ཕྱིར་ཆགས་ཡུལ་
རྟོག་པས་བཏགས་པ་ཙམ་ཡིན་པས།ངོ་བོ་ཉིད་ཀྱིས་གྲུབ་པ་དང་རྟོག་བཏགས་འགལ་བས་
གཞི་ལ་ལྟོས་ནས་ཀྱང་འདོད་ཆགས་སོགས་གསུམ་སྤང་ནུས་པར་བསྟན་ནོ། དཔེར་ན་མ་
དང་ཆུན་མ་དང་བྲན་མོ་བཞིན་ནོ།སྐྱེས་བུ་འགའ་ཞིག་ལ་ཆུང་མ་གཉིས་ཡོད་ཅིང་དེ་ལས་
གཅིག་ནི་བུ་དང་ལྷན་ཅིག་འདུག་ལ། གཉིས་པ་ནི་བུ་མེད་པར་རོ། དེ་ལ་མ་དེ་ནི་གང་གི་
ཚེ་རང་གི་བུ་མཐོང་བ་དེའི་ཚེ་དགའ་བར་འགྱུར་ཞིང་ཆུན་མ་དེ་ནི་དེ་མཐོང་ནས་སྡུག་
བསྔལ་བ་ཉིད་དུ་འགྱུར་ལ།བྲན་མོ་མཐོང་ན་བར་མར་གནས་པར་འགྱུར་ཏེ། དེ་ལྟར་ན་
ཆགས་ཡུལ་ལ་སོགས་པ་རྣམས་རང་གི་ངོ་བོས་གྲུབ་པ་ཡོད་པ་མ་ཡིན་ནོ།ཅེས་ཆགས་ཡུལ་
དང་སྡང་ཡུལ་རྨོངས་ཡུལ་ནི་བུ་དེ་ཉིད་ལ་ཆགས་ཡུལ་ངོ་བོ་ཉིད་ཀྱི་གྲུབ་ན་སུས་མཐོང་
ཡང་ཆགས་པ་སྐྱེས་པར་འགྲུར། རྩ་བ་ལས།རྟོག་པ་མེད་པར་འདོད་ཆགས་ལ།།སོགས་ལ་
ཡོད་ཉིད་ཡོད་མིན་ན།།ཡང་དག་དོན་དང་རྟོག་པ་ཞེས།།བློ་དང་ལྡན་པ་སུ་ཞིག་འཛིན༎
ཅེས་འདོད་ཆགས་ལ་སོགས་པ་དུག་གསུམ་པོ་ཡང་བདག་འཛིན་གྱིས་ཀུན་ནས་སླང་པའི་
ཚུལ་བཞིན་མིན་པའི་ཡིད་བྱེད་ཀྱི་རྟོག་པའི་དབང་གིས་ཡོད་པ་ཉིད་ཡིན་གྱིས་ཚུལ་བཞིན་
མིན་པའི་ཡིད་བྱེད་ཀྱིས་མ་བཏགས་པར་ཡོད་པ་མིན་པས་རྣམ་རྟོག་ཁོ་ནས་ཡོད་པ་ཡིན་
ནོ། དེའི་ཕྱིར་རྟོག་པས་བཏགས་པ་དང་ངོ་བོ་ཉིད་ཀྱིས་གྲུབ་པ་རྣམ་པ་ཐམས་ཅད་དུ་
འགལ་བས།རྣམ་དཔྱོད་དང་ལྡན་པའི་སྐྱེ་བོ་ཞིག་ཡིན་ན་ངོ་བོ་ཉིད་ཀྱིས་གྲུབ་པ་དང་རྟོག་
87

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
པས་བཏགས་ཞེས་གཉིས་ཀ་ཁས་ལེན་པའམ་་དེ་ལྟར་འཛིན་པ་སུ་ཞིག་ཡོད།དེའི་ཕྱིར་ཕྱི་
ནང་གི་ཆོས་ཐམས་ཅད་རྟོག་པས་བཏགས་པ་ཙམ་མ་གཏོགས་ངོ་བོ་ཉིད་ཀྱིས་གྲུབ་པ་
མེད་པར་ཤེས་པར་བྱའོ།དེ་ཡང་ཉེར་བར་འཁོར་གྱིས་ཞུས་པའི་མདོ་ལས།སྣ་ཚོགས་ཡིད་
དགའ་མེ་ཏོག་ཁ་བྱེ་ཞིང།གསེར་གྱི་ཁང་མཆོག་འབར་བ་ཡིད་འོང་བ།འདི་ན་དེ་ལའང་
བྱེད་པོ་འགའ་མེད་དེ།དེ་དག་རྟོག་པའི་དབང་གིས་བཞག་པ་ཡིན། རྟོག་པའི་དབང་གིས་
འཇིག་རྟེན་རྣམས་བརྟགས་ཏེ།ཞེས་གསུངས་།དོན་ནི།མཐོང་བ་ཙམ་གྱིས་ཡིད་དགའ་
བར་འགྱུར་བའི་སྣ་ཚོགས་པའི་མེ་ཏོག་ཁ་བྱེ་བ་སྟེ་ལྷའི་སྐྱེས་མོས་ཚལ་ལྟ་བུ་དང།གསེར་
ལས་བྱས་པའི་ཁང་པ་མཆོག་འོད་ཟེར་རབ་ཏུ་འབར་བ་ཡིད་དུ་འོང་བ་ལྷའི་ཁང་བཟང་
ལ་སོགས་པ་རྣམས་ཀྱང།འཇིག་རྟེན་འདི་ན་རང་ངོས་ནས་གྲུབ་པའི་བྱེད་པ་པོ་འགའ་
ཡང་མེད་དེ། དེ་དག་ཐམས་ཅད་རྟོག་པའི་དབང་གིས་བཞག་པ་ཙམ་ཡིན་པའི་ཕྱིར་ཏེ།
དག་མ་དག་གི་འཇིག་རྟེན་གྱི་སྣོད་བཅུད་ཐམས་ཅད་རྟོག་པའི་དབང་གིས་བཞག་པ་ཙམ་
ཡིན་པའི་ཕྱིར་རོ།ཞེས་པའི་དོན་དང།དཔལ་མགོན་འཕགས་པ་ཀླུ་སྒྲུབ་ཀྱིས་མཛད་པའི་
དབུ་མ་རྩ་བ་ཤེས་རབ་ལས།འདོད་ཆགས་ཞེ་སྡང་གཏི་མུག་རྣམས།ཀུན་ཏུ་རྟོག་ལས་
འབྱུང་བར་གསུངས།སྡུག་དང་མི་སྡུག་ཕྱིན་ཅི་ལོག།བརྟེན་པ་ཉིད་ལས་ཀུན་ཏུ་འབྱུང།
ཅེས་གསུང་པ་དང།དེའི་དོན་ཡང་རྗེ་བདག་ཉིད་ཆེན་པོས་མཛད་པའི་རྣམ་བཤད་རིགས་
པའི་རྒྱ་མཚོ་ལས།མདོ་སྡེ་ལས།འདོད་ཆགས་དང་ཞེ་སྡང་དང་གཏི་མུག་རྣམས་ཚུལ་
བཞིན་མ་ཡིན་པའི་ཀུན་ཏུ་རྟོག་པ་ལས་འབྱུང་བར་གསུངས་ཏེ།འདོད་པ་ཁྱོད་ཀྱི་རྩ་བ་ནི་།
ཤེས་ཏེ་ཀུན་ཏུ་རྟོག་ལས་བྱུང༌།ཞེས་མདོ་སྡེ་ལས་འབྱུང་བའི་ཕྱིར་རོ།དུག་གསུམ་ཙམ་ཞིག་
སྨོས་པ་ནི་ཉོན་མོངས་གཞན་ཐམས་ཅད་འདི་གསུམ་གྱི་འབྲས་བུ་ཡིན་པས་འདི་གསུམ་
གཙོ་བོ་ཡིན་པའི་ཕྱིར་རོ།ཡང་སྡུག་པའི་རྣམ་པ་ལ་བརྟེན་པ་ལས་འདོད་ཆགས་དང་མི་
སྡུག་པའི་རྣམ་པ་ལ་བརྟེན་པ་ལས་ཞེ་སྡང་དང། ཕྱིན་ཅི་ལོག་ལ་བརྟེན་པ་ཉིད་ལས་གཏི་
མུག་ཀུན་ཏུ་འབྱུང་སྟེ་ཀུན་རྟོག་ནི་དེ་གསུམ་གྱི་རྒྱུ་ཐུན་མོང་བའོ།ཞེས་གསུངས་པའི་ཕྱིར་
དང།དཔལ་མགོན་འཕགས་པ་ཀླུ་སྒྲུབ་ཀྱིས་མཛད་པའི་དབུ་མའི་བསྟན་བཅོས་རིགས་པ་
དྲུག་ཅུ་པ་ལས་ཀྱང་།འཇིག་རྟེན་མ་རིག་རྐྱེན་ཅན་དུ་།གང་ཕྱིར་རྫོགས་པའི་སངས་རྒྱས་
གསུངས།དེ་ཡི་ཕྱིར་ན་འཇིག་རྟེན་འདི།རྣམ་རྟོག་ཡིན་ཞེས་ཅིས་མི་འཐད།ཅེས་གསུངས།
88

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
དོན་ནི་།མ་དག་པའི་གནོད་བཅུད་ཀྱི་འཇིག་རྟེན་འདི་དག་ཐམས་ཅད་ཆོས་ཅན། རྣམ་
རྟོག་གི་དབང་གིས་བཞག་པ་ཙམ་ཡིན་ཞེས་ཅིས་མི་འཐད་དེ་འཐད་པར་ཐལ། རྒྱུ་མཚན་
གང་གི་ཕྱིར་ན།ཡང་དག་པ་རྫོགས་པའི་སངས་རྒྱས་ཀྱིས་མ་དག་པའི་གནོད་བཅུད་ཀྱི་
འཇིག་རྟེན་འདི་ཐམས་ཅད་མ་རིག་པའི་རྐྱེན་ཅན་ཏེ་མ་རིག་པ་ལ་བརྟེན་ནས་བྱུང་བ་
གསུངས་པའི་ཕྱིར་རོ།ཞེས་པའི་དོན་ནོ།ཅེས་གོང་དུ་བཀོད་པའི་གཞུང་རྣམས་ཀྱི་དགོང་པ་
གཅིག་པའོ།།སྐབས་འདི་ལས་འཕྲོས་པའི་དོགས་སློང་ཅུང་ཟད་འགོད་པ་ནི།རྟོག་པས་
བཏགས་པ་ཙམ་མ་གཏོགས་དོན་གྱིས་ངོས་ནས་ཅུང་ཟད་ཀྱང་མེད་པར་བཞེས་པས།རྟོག་
པས་བཏགས་ཚུལ་དང་ཙམ་སྒྲས་གང་གཅོད་པ་སོགས་ལ་འགྲུབ་མཐའ་སོ་སོའི་འདོད་
ཚུལ་མི་འདྲ་བ་ཡོད་མེད་ལ་དཔྱད་པ།དེ་ལ་བྱེ་བྲག་ཏུ་སྨྲ་བས་ཆོས་ཐམས་ཅད་རྟོག་ངཔས་
བཏགས་ཙམ་མ་ཡིན་པའི་ཡོད་པར་བཞེད་དེ།མཛོད་རྩ་བ་ལས།རྫས་དང་ལྡན་ཅིག་ཞེས་
པ་དང།རང་འགྲེལ་ལས།འདུས་མ་བྱས་ནི་བརྟན་པའི་ཕྱིར་རྫས་སོ།དེ་ཡང་ཆོས་ཀྱི་ཁམས་
ལ་ཡོད་པས་དེའི་ཕྱིར་ཆོས་ཀྱི་ཁམས་གཅིག་པུ་རྫས་དང་ལྡན་པ་ཡིན་ནོ་ཞེས་གསུངས་པའི་
ཕྱིར་དང།མཛོད་འགྲེལ་མངོན་པའི་རྒྱན་ལས།ཅི་སྟེ་ཆོས་ཐམས་ཅད་ཡིད་ཀྱི་རྣམ་ཤེས་ཀྱི་
དམིགས་རྐྱེན་ཡིན་ན་འདུས་མ་བྱས་ཀྱང་ཡིན་པར་འགྱུར་ལ། དེ་ལྟ་ནའང་འདུས་མ་བྱས་
དངོས་པོར་འགྲུར་ཏེ།འབྲས་བུ་སྐྱེད་པའི་དོན་བྱེད་ནུས་པའི་ཕྱིར་རོ་ཞེ་ན།བྱེ་བྲག་ཏུ་སྨྲ་བ་
ནི་འདུས་མ་བྱས་དེ་དག་དངོས་པོར་ཐལ་བ་འདོད་པར་བྱེད་མོད་ཀྱི་ཞེས་པ་ལས་སྒྲུབ་
པའི་ཕྱིར།ཞེས་ཆོས་ཐམས་ཅད་བདེན་གྲུབ་ཀྱི་དངོས་པོར་བཞེས་པའི་ཕྱིར། དངོས་པོར་
ཁས་ལེན་པ་དང་རྟོག་པས་བཏགས་ཙམ་གྱི་གཞི་མཐུན་ཁས་མི་ལེན་པའི་ཕྱིར།གཞན་ཡ་ཡང་
པཎ་ཆེན་བསོད་ནམས་གྲགས་པ་མཆོག་གིས།དགོངས་པ་རབ་གསལ་ལས།དེ་ཡང་རང་
སྡེ་བྱེ་བྲག་སྨྲ་བ་དང་ཕྱི་རོལ་པ་རྣམས་ཀྱིས་སྤྱི་མཚན་དངོས་པོར་ཁས་ལེན་པའི་གནད་
ཀྱིས་རྟོག་པ་དང་རྗོད་བྱེད་ཀྱི་སྒྲ་རང་ཡུལ་ལ་སྒྲུབ་པའམ་དངོས་པོའི་དབང་གིས་འཇུག་
པར་ཁས་ལེན་པས་ཞེས་སོགས་ལས་སྒྲུབ་བོ།།མདོ་སྡེ་པ་ནི། རྣམ་འགྲེལ་ལས།དོན་དམ་
དོན་བྱེད་ནུས་པ་གང་ནས་དེ་དག་རང་སྤྱིའི་མཚན་ཉིད་བཤད་ཅེས་པའི་ཐད་ཀྱི་ཐར་
གསལ་ལས། དོན་དམ་པར་དོན་བྱེད་ནུས་པ་གང་ཡིན་པ་དེ་ཆོས་ཅན།བསྟན་བཅོས་
འདིར་དོན་དམ་པར་ཡོད་པ་ཡིན་ཏེ།རྟོག་པས་བཏགས་ཙམ་མིན་པར་ཡུལ་རང་གི་སྡོད་
89

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ལུགས་ཀྱི་ངོས་ནས་གྲུབ་པའི་ཕྱིར།དེ་ལས་གཞན་པའི་དོན་བྱེད་ནུས་སྟོང་ནི་ཆོས་ཅན།
ཀུན་རྫོབ་ཏུ་ཡོད་པ་ཞེས་བྱ་སྟེ།རྟོག་པས་བཏགས་པ་ཙམ་གྱི་ཚུལ་གྱིས་གྲུབ་པའི་ཕྱིར། ཇི་
སྐད་བཤད་པའི་དོན་ལྡོག་གཉིས་པོ་དེ་དག་རང་མཚན་གྱི་མཚན་ཉིད་དང། སྤྱི་མཚན་གྱི་
མཚན་ཉིད་དུ་བཤད་པའི་རྒྱུ་མཚན་ཡོད་དེ།དོན་ལྡོག་དེ་གཉིས་ཀྱི་དབང་གིས་མཚོན་བྱ་
གཉིས་ཐུན་མོང་མ་ཡིན་པར་སོ་སོར་འཇོག་ནུས་པའི་རྒྱུ་མཚན་གྱིས་དེ་ལྟར་བཤད་པའི་
ཕྱིར།ཞེས་དང་།གཞན་ཡང་སྤྱི་མཚན་དངོས་མེད་སྒྲུབ་པའི་རིགས་པ་རྣམས་ཀྱིས་དངོས་
པོ་ཐམས་ཅད་དོན་དམ་དུ་ཡོད་པ་དང་སྤྱི་མཚན་ཐམས་ཅད་རྟོག་པས་བཏགས་ཙམ་དུ་
སྒྲུབ་ལ།དེ་ཡང་རྟོག་པས་བཏགས་ཙམ་ཞེས་པས་བློ་མ་འཁྲུལ་བའི་སྣང་ཡུལ་དུ་མ་སོང་
བར་རྟོག་པའི་སྣང་ཡུལ་ཙམ་དུ་སོང་བ་ལ་རྟོག་པས་བཏགས་པ་བཞེད་པ་དང༌། ཡང་ན་
རྟོག་པས་འདི་དང་འདིའོ་ཞེས་ཞེན་པ་ཙམ་ལ་འདོད་པ་དང། དེ་ཡང་ཙམ་སྒྲས་གང་
གཅོད་པ་ནི་མངོན་སུམ་གྱི་སྣང་ཡུལ་ལམ་དངོས་ཡུལ་ཡིན་པའི་རང་མཚན་ཡིན་པ་གཅོད་
དོ།མདོར་ན་རྟོག་པས་འདི་དང་འདི་འོ་སྙམ་པ་ལ་རྟོག་པས་བཏགས་པ་དང་རྟོག་པས་
བཏགས་ན་བཏགས་ཙམ་ཡིན་མི་དགོས་སོ། ་སེམས་ཙམ་པ་ནི།མདོ་སྡེ་དགོངས་འགྲེལ་
ལས།ཀུན་བཏགས་རྟོག་པས་བཏགས་ཙམ་དང།གཞན་དབང་དང་ཡོངས་གྲུབ་གཉིས་པོ་
དོན་དམ་དུ་གྲུབ་པར་གསུངས་པ་དེའི་རྗེས་སུ་འབྲངས་ནས་ཀུན་བཏགས་རྟོག་བཏགས་
ཙམ་མམ་བརྡ་ཙམ་གྱིས་བཞག་པ་དང་གཞན་དབང་དང་ཡོངས་གྲུབ་གཉིས་རྟོག་
བཏགས་མིན་པར་བཞེད་ལ།དེ་ཡང་རྟོག་པར་སྣང་ཙམ་མམ་བརྡ་ཙམ་གྱིས་འཇོག་པ་
དང་བརྡ་ཙམ་ཞེས་པའི་བརྡ་ཡང་རྟོག་པ་ལ་གོ་དགོས་སོ།དེ་ཡང་ཙམ་སྒྲས་གང་གཅོད་པ་
ནི་རྒྱུ་རྐྱེན་ལས་བྱུང་བ་དང་རང་རང་གི་གཤིས་སུ་གྲུབ་པ་དེ་གཅོད་དོ། མདོ་སྡེ་པ་ལས་
ཏོག་ཙམ་ཕྲ་རུ་སོང་བ་ཡིན།དབུ་མ་རང་རྒྱུད་པ་ནི།ལེགས་བཤད་སྙིང་པོ་ལས།བློའི་
དབང་གིས་བཞག་པ་ཁས་ལེན་ཀྱང་རྟོག་པས་བཏགས་ཙམ་ཁས་མི་ལེན་ཏེ།ལེགས་བཤད་
སྙིང་པོ་ལས།དབུ་མ་རང་རྒྱུད་པ་རྣམས་ནི་ཐ་སྙད་འདོགས་པའི་བློའི་དབང་གི་གཟུགས་
ཚོར་ལ་སོགས་པ་འཇོག་མི་ནུས་ལ་གནོད་པ་མེད་པའི་དབང་པོའི་ཤེས་པ་ལ་སོགས་པ་ལ་
སྣང་བའི་དབང་གིས་ཐ་སྙད་དུ་ཡོད་པ་འཇོག་ནུས་པར་འདོད་པའི་བློའི་དབང་གིས་
བཞག་མ་བཞག་གིས་བློ་ལ་ཡང་ཁྱད་པར་ཆེའོ།དེ་འདྲ་བའི་བློའི་དབང་གིས་བཞག་པ་
90

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
མིན་པར་ཆོས་རང་གི་ངོས་ཀྱི་གནས་ལུགས་ཀྱི་དབང་གིས་ཡོད་མེད་སོགས་དཔྱོད་པ་ནས་
དེ་ཁོ་ནར་གྲུབ་མ་གྲུབ་དཔྱོད་པར་འགྲོ་བར་འདོད་ཀྱི།སྔར་བཤད་པའི་དཔྱོད་ལུགས་དེ་
ཙམ་ནས་མི་འདོད་པས་ཐ་སྙད་དུ་རང་གི་མཚན་ཉིད་ཀྱི་གྲུབ་པ་བཞེད་དོ།རྟོག་པ་ལ་
སྣང་བའི་དབང་གི་འདི་དང་འདིའོ་སྙམ་པ་ལ་རྟོག་པས་བཏགས་པའི་དོན་དང།རྟོག་པས་
བཏགས་ན་ཡོད་པའི་ངེས་པ་མེད་དོ། འོན་ཀྱང་ལུགས་འདིར་རྟོག་པས་བཏགས་ཙམ་
བཞེད་པ་དང་མི་བཞེད་པའི་མཁས་པ་ཅི་རིགས་ཡོད། རང་རེའི་ཡིག་ཆའི་བཞེད་ཚུལ་ནི་
རྟོག་པས་བཏགས་ཙམ་མི་བཞེད་པའི་ཕྱོགས་ཡིན་ཏེ།པཎ་ཆེན་མཆོག་གི་ཡུམ་དོན་ཡང་
གསལ་སྒྲེན་མེ་ལས།ཁ་ཅིག་རྟོག་པའི་དབང་གིས་བཞག་ཙམ་མ་ཡིན་པའི་ཡོད་པ་དེ་གཞི་
ལམ་རྣམ་གསུམ་བདེན་མེད་དུ་སྒྲུབ་པའི་དགག་བྱའི་ཆོས་ཡིན་ཟེར་བ་མི་འཐད་དེ། དེ་
ཡོད་པའི་ཕྱིར།གཟུགས་སོགས་རྟོག་པའི་དབང་གིས་བཞག་ཙམ་མ་ཡིན་པའི་ཕྱིར།དེར་
ཐལ།གཟུགས་འཛིན་པའི་རྟོག་པ་གཟུགས་སོགས་སྒྲུབ་བྱེད་ཀྱི་ཚད་མ་མ་ཡིན་པའི་ཕྱིར།
ཞེས་གསུངས་པའི་ཕྱིར་རོ།།འོན་ཀྱང་བླ་མ་རྗེ་བཙུན་པས།རྟོག་པས་བཏགས་ཙམ་བཞེད་
པའི་ཕྱོགས་ཡིན་ཏེ།སྤྱི་དོན་རོལ་མཚོ་ལས།བུམ་པའི་དོན་སྤྱི་ཆོས་ཅན།རྟོག་པས་བཏགས་
ཙམ་མ་ཡིན་པར་རང་ངོས་ནས་གྲུབ་པ་ཐལ།རང་གི་མཚན་ཉིད་ཀྱིས་གྲུབ་པའི་ཕྱིར།
རྟགས་ཁས།འདོད་མི་ནུས་ཏེ།རྟོག་པས་བཏགས་ཙམ་ཡིན་པའི་ཕྱིར།ཞེས་གསུངས་སོ།དེ་
མིང་
མཁས་པའི་དབང་པོ་རྣམས་ཀྱིས་དཔྱད་པར་འཚལ།དཔལ་ལྡན་ཐལ་འགྱུར་པ་ནི་།
དང་རྟོག་པས་ཕར་བཏགས་ཙམ་ལ་བྱ་བྱེད་ཐམས་ཅད་འཐད་པར་འཇོག་ནུས་པ་ནི་
ལུགས་འདིའི་གནད་ཀྱི་དམ་པ་གཙོ་བོ་ཡིན་པས།དེ་ཡང་རྟོག་པས་བཏགས་ཙམ་ཞེས་པ་
ཡང་རྟོག་པ་ལ་སྣང་ཙམ་ལ་བྱེད་དགོས་པ་དང།རྟོག་པས་བཏགས་པ་ལ་ཡོད་པས་ངེས་
པ་མེད་པ་དང།དཔེར་ན།ཐག་ཁྲ་ལ་སྦྲུལ་དུ་བཏགས་པ་དང།སྦྲུལ་ལ་སྦྲུལ་དུ་བཏགས་པ་
གཉིས་རྟོག་པས་བཏགས་ཚུལ་ལ་ཁྱད་མེད་ཀྱང།ཐ་སྙད་དུ་བྱ་བ་བྱེད་མི་བྱེད་ཀྱི་ཁྱད་པར་
ལས་ཡོད་མེད་ཀྱི་ཁྱད་པར་ཕྱེ་དགོས་པ་ཡོད་དོ།།བྱ་བྱེད་འཐད་པ་ལ་ཐ་སྙད་དུ་ཡོད་པའི་
ཁྱད་ཆོས་གསུམ་ཤེས་དགོས་པས།དེ་དག་གི་དོན་ལ་དཔྱད་ན།མཁས་པ་འགས་ཕུང་པོ་རེ་
རེ་བ་དང་རྒྱུན་ཚོགས་གང་ཡང་དང་དེ་དག་ལས་གཞན་པའི་ཆོས་གང་ཡང་གང་ཟག་གི་
མཚན་གཞིར་མི་རུང་བས།གང་ཟག་ནི་རྟོག་པས་ཕར་བཏགས་ཙམ་མོ།དེ་བཞིན་ཆོས་
91

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཀུན་ལ་སྦྱར་རོ།འོན་ཀྱང་ཆོས་ཐབས་ཅད་ལ་ཁྱོད་འདོགས་བྱེད་ཀྱི་རྟོག་པ་རེ་མི་དགོས་ཏེ་
འདོགས་བྱེད་ཀྱི་རྟོག་པ་མེད་ཀྱང་རང་གི་ཡོད་ཚད་་དེ་འདི་ཙམ་ལས་མེད་པས་རྟོག་པས་
བཏགས་པ་ཙམ་དུ་འཇོག་སྟེ།གཞི་གཅིག་རྟོག་པས་བཏགས་པ་ན་དེ་དང་རིགས་མཐུན་པ་
གཞན་ཡང་རྟོག་པས་བཏགས་པར་འགྲོ་སྟེ།དཔེར་ན།ཀེ་ལོ་མེད་ཀྱང་དེའི་ཚད་ཙམ་ཞིག་
ཚོད་དཔག་བྱས་ནས་བརྩི་རྒྱུ་ཡོད་པ་ལྟ་བུ་ཡིན་གསུངས། དེ་ལ་ཅུང་ཟད་འདོགས་སྟེ།
འདོགས་བྱེད་རྟོག་པ་རེ་མི་དགོས་ན། རང་འཛིན་རྟོག་པ་མེད་པའི་ཆོས་ཤིག་ཁས་བླངས་
དགོས་ལ་དེ་ལྟ་ན།བཞི་བརྒྱ་པ་ལས།རྟོག་པ་མེད་པར་འདོད་ཆགས་ལ་ཞེས་སོགས་དང།
དེའི་འགྲེལ་པར།རྟོག་པ་ཡོད་པ་ཁོ་ནས་ཡོད་པ་ཉིད་དང་རྟོག་པ་མེད་པར་ཡོད་པ་ཉིད་
མེད་པ་དེ་དག་ནི་གོར་མ་ཆག་པ་ཐག་པ་བསྡོགས་པ་ལ་བཏགས་པའི་སྦྲུལ་ལྟར།རང་གི་
ངོ་བོས་མ་གྲུབ་པར་ངེས་སོ།ཞེས་གསུངས་པ་དང་མི་འགལ་ལམ།ལམ་རིམ་ཆེན་མོ་ལས་།
བཞི་བརྒྱ་པའི་འགྲེལ་པ་ལས།འདི་ན་གང་རང་གི་ངོ་བོ།རང་བཞིན་རང་དབང་དང།
གཞན་ལ་རག་མ་ལས་པ་ཉིད་ཡིན་པ་དེ་ལ་ནི།ཞེས་དེ་དག་རྣམ་གྲངས་སུ་གསུངས་པ་
ལྟར་རོ།འཇུག་པའི་རྣམ་བཤད་ལས།དེ་ལྟར་ཆོས་རྣམས་ཀྱི་ངོ་བོ་ཡུལ་ཅན་ཐ་སྙད་པའི་
རྟོག་པ་གཞན་ལ་རག་མ་ལས་པ་སྟེ།དེའི་དབང་གིས་བཞག་པ་མིན་པའི་རང་བཞིན་དེ་
ཉིད་ལ་དགག་བྱའི་བདག་ཅེས་བྱ་ལ།ཞེས་ཆོས་རྣམས་རྟོག་པ་ལ་རག་ལས་པར་གསུངས་
པ་དང་འགལ་བའི་ཕྱིར། དེ་ལ་དཔྱད་ན།རྟོག་པས་བཏགས་ཙམ་ཞེས་པ་ལ་འདོགས་
མཁན་གྱི་རྟོག་པ་རེ་རེ་ཡོད་དགོས་ན།ལྷས་བྱིན་ལྟ་བུ་གཅིག་གྲུབ་པ་ནའང་ཤེས་བྱའི་
གྲངས་དང་མཉམ་པའི་དེའི་ལྡོག་པ་གྲུབ་དགོས་ལ། དེ་དག་ཀྱང་འདོགས་བྱེད་སོ་སོ་ནས་
ཡོད་དགོས་པས། སེམས་ཅན་གྱི་རྒྱུད་ལ་སྐད་གཅིག་བར་མེད་པར་རྟོག་པ་སྐྱེས་ཀྱང་
འདོགས་བྱེད་རྟོག་པ་ཉུང་སྐྱོན་ཡོད་པའི་ཕྱིར། གཞན་ཡང་ཆར་རླུང་དྲག་པོ་འབབ་པའི་
ཆར་ཐིགས་རེ་རེ་ཡང།སྐད་གཅིག་དེ་ཉིད་ལ་ཡོད་པས་རྟོག་པས་བཏགས་པས་འདོགས་
བྱེད་རྟོག་པ་ལ་སྣང་བའི་སྐབས་ཡོད་ན།དེ་འདྲ་བའི་རྟོག་པ་སེམས་ཅན་གྱི་རྒྱུད་ལ་འཇོག་
དཀའ་བའི་ཕྱིར།འོན་ཀྱང་འདོགས་བྱེད་རྟོག་པ་རེ་རེ་དགོས་མི་དགོས་ནི།རང་ཉིད་ཚིག་
གི་རི་མོ་ཙམ་ལས་དཀའ་གནད་ལ་དཔྱད་པའི་བློ་གྲོས་ཆུང་བས་འདི་ཡིན་སྙམ་པ་གང་
ཡང་ཞུ་མ་ཐུབ།མདོར་ན་ཕུང་པོ་ལ་བརྟེན་ནས་གདགས་ཆོས་གང་ཟག་དེ་འདོགས་ཚུལ་
92

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
ནི།གདགས་གཞི་རང་གི་ཕུང་པོ་བློ་ཡུལ་དུ་འཆར་བ་ལ་བརྟེན་ནས་ངའོ་སྙམ་པ་ན། གང་
ཟག་གི་ཕུང་པོ་གང་ཟག་ཡིན་ནོ་སྙམ་དུ་བཏགས་པ་མ་ཡིན་ལ།འོ་ན་ཅི་ཡིན་ཞེ་ན།དེ་ཡི་
ཚེ་གདགས་གཞི་ཕུང་པོས་བློ་ངོར་དེར་གདགས་ཆོས་ང་དེ་གསལ་བར་བྱེད་པའི་སྒོ་ནས་
འདོགས་བྱེད་རྟོག་པས་ང་ཞེས་ཕར་བཏགས་པ་ཙམ་ཡིན་པས་ཆོས་གང་གི་གདགས་གཞི་
ནི་གདགས་ཆོས་བློ་ཡུལ་དུ་གསལ་བྱེད་ཙམ་ཡིན་པས་གདགས་ཆོས་ཡིན་པར་བཏགས་མི་
དགོས་པའི་ཕྱིར་སྙམ་མོ། དཔལ་ལྡན་ཟླ་བ་གྲགས་པས་ནི།མདོ་ལས།ཇི་ལྟར་ཡན་ལག་
ཚོགས་རྣམས་ལ།བརྟེན་ནས་ཤིང་རྟ་བརྗོད་པ་ལྟར། དེ་བཞིན་ཕུང་པོ་རྣམས་བརྟེན་ནས།
ཀུབ་རྫོབ་སེམས་ཅན་ཞེས་བརྗོད་དོ། ཞེས་གསུངས་པ་ཁུངས་་སུ་བྱས་སྟེ། ཤིང་རྟའི་དཔེ་
དང་སྦྱར་ནས་བདག་ཅེས་པ་ཡང་ཕུང་པོ་ལ་བརྟེན་ནས་མིང་དང་རྟོག་པས་ཕར་བཏགས་
པ་ཙམ་འབའ་གཞི་ལ་འཇོག་པ་དང་དེ་ལ་བྱ་བྱེད་ཐམས་ཅད་འཐད་ཚུལ་གསལ་བར་
མཛད་དོ།རྩ་བ་ལས།འགའ་ལའང་གང་དང་ལྷན་ཅིག་ཏུ།བཅིངས་པ་ཞེས་བྱ་ཡོད་མིན་ཏེ།
གཞན་དང་ལྷན་ཅིག་བཅིངས་པ་ལ།བྲལ་བ་རིགས་པ་མ་ཡིན་ནོ།ཅེས་སྐྱེས་པ་འགའ་ཞིག་
བུད་མེད་དང་ལྷན་ཅིག་ཏུ་བཅིངས་པ་ཡོད་ཀྱང་ངོ་བོ་ཉིད་ཀྱིས་བཅིངས་པ་ནི་མ་ཡིན་སྟེ
ངོ་བོ་ཉིད་ཀྱིས་བཅིངས་པ་ལ་དུས་ནམ་ཡང་བྲལ་བར་རིགས་པ་མ་ཡིན་ལ་།སྐྱེས་པ་དེ་
བུད་མེད་དེ་དང་བྲལ་བར་མངོན་སུམ་གྱིས་མཐོང་བའི་ཕྱིར། དཔེར་ན། གླང་དཀར་ཇེ
དང་ནག་པོ་ངོ་བོ་ཉིད་ཀྱིས་བཅིངས་པ་མིན་ཡང།གཉའ་ཤིང་དང་ཆུ་ཐག་ལ་སོགས་པས་
བཅིངས་པ་བཞིན་དུ་ཡུལ་དང་དབང་པོ་ཡང་ཆགས་པས་བཅིངས་པ་ཡིན་ནོ། རྩ་བ་ལས།
བསོད་ནམས་ཆུང་ངུ་ཆོས་འདི་ལ། ཐེ་ཚོམ་ཟ་བར་ཡང་མི་འགྱུར།ཐེ་ཚོམ་ཟ་བ་ཙམ་ཞིག་
གིས།སྲིད་པ་ཧྲུལ་པོར་བྱས་པར་འགྱུར། དེ་ན་བསོད་ནམས་ཆུང་ངུ་ཞེས་པ་སྐབས་འདིར་
སྟོང་པ་ཉིད་ལ་ཕྱིན་ཅི་ལོག་ཏུ་ལྟ་བ་ལ་གོམས་པར་བྱས་ཤིང་དེ་ལ་མོས་པའམ་བག་ཆགས་
མེད་པའི་གང་ཟག་ལ་གོ་བར་མངོན་ནོ་དེ་འདྲ་བའི་གང་ཟག་གིས་ཆོས་སྟོང་པ་ཉིད་ལ་ཐེ་
ཚོམ་ཙམ་ཡང་ཟ་བར་མི་ནུས་ཏེ་དེ་ལ་གཡང་ས་ལྟ་བུར་ལྟ་བའི་་ཤེས་རབ་ཀྱི་རྩལ་མེད་
པའི་གང་ཟག་ཡིན་པ་དེའི་ཕྱིར།གལ་ཏེ་ཆོས་སྟོང་པ་ཉིད་ཅི་འདྲ་ཡིན་སྙམ་པ་ཐེ་ཚོམ་ཙམ་
ཞིག་ཟ་བ་ཡིན་ན་དེའི་འབྲས་བུ་སྲིད་པ་འཁོར་ཧྲུལ་པོར་བྱས་པར་འགྱུར་ཏེ།རྩ་བ་མ་རིག་
པ་དང་དེའི་ཡུལ་ལ་བརྟགས་པའི་ཕྱོགས་འགྲོ་བས་གནས་ལུགས་ལ་ཁ་ཕྱོགས་པའི་ཕྱིར།
93

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གཉིས་པ་ཉོན་མོངས་སྤོང་ཚུལ་རྒྱས་པར་བཤད་པ། རྩ་བ་ལས་།ཆོས་གང་ཞིག་ལ་ཐུབ་པ་
ཡིས།ཐར་པའི་བར་དུ་འཕེལ་བ་ཉིད།གསུངས་དེར་གང་ལ་གུས་མེད་པ།དེ་ནི་གསལ་བར་
བློ་ལྡན་མིན། ཅེས་ཆོས་གང་སྟོང་པ་ཉིད་ལ་་ཐེ་ཚོམ་ཟོས་པས་སྲིད་པ་ཧྲུལ་པོར་འགྱུར་པ་
ཡིན་ན་སྟོང་པ་ཉིད་ཀྱི་ཆོས་ཞིག་མངོན་གསུམ་དུ་མཐོང་བ་དང་དེས་ཟིན་པའི་སྦྱིན་པ་ལ་
སོགས་པའི་དགེ་བ་གོང་ནས་གོང་དུ་འཕེལ་བར་འགྱུར་པའི་མཐོང་ལམ་སོགས་སྐྱེས་བར་
མཐོང་བའི་གང་ཟག་དག་གི་ཆོས་སྟོང་པ་ཉིད་ལ་གུས་པ་མེད་པ་དེ་ནི་བློ་གྲོས་དང་ལྡན་
པ་མིན་པར་ཤིན་ཏུ་བླུན་པའི་གང་ཟག་ཡིན་པར་མངོན་ནོ། དེའི་ཕྱིར་ཆོས་སྟོང་པ་ཉིད་
ཀྱིས་ཡོན་ཏན་མཐོང་ནས་དེ་ལ་གུས་པའི་གང་ཟག་ནི་མཁས་པ་ཡིན་ནོ།རྩ་བ་ལས།བདག་
ནི་མྱ་ངན་འདའ་འགྱུར་ཞིང། སྟོང་མིན་སྟོང་ལྟར་མཐོང་མིན་ཏེ། ལོག་ལྟས་མྱ་ངན་མི་
འདའ་བར། དེ་བཞིན་གཤེགས་པ་རྣམས་གསུང་ངོ། ཅེས་གང་་ཟག་དང་ཆོས་ཀྱི་བདག་
མེད་གཉིས་་རྟོགས་པ་དང་རྟོགས་ཟིན་གོམས་པ་ལས་མཐར་ཞི་བ་མྱ་ངན་ལས་འདས་པ་
འཐོབ་པར་འགྱུར་ཞིང།ཆོས་སྟོང་པ་ཉིད་མི་མཐོང་ཤིང་མ་རྟོགས་པའི་གང་ཟག་དག་ལ་
ནི་ཞི་བ་མྱ་ངན་ལས་འདའ་བར་འཐོབ་པར་མི་འགྱུར་སྟེ། ཆོས་སྟོང་པ་ཉིད་ལ་ལོག་པར་ལྟ་
བའམ་ཅི་ཕྱིན་ལོག་པའི་གང་ཟག་ལ་མྱ་ངན་ལས་མི་འདའ་བར་དེ་བཞིན་གཤེགས་པ་
རྣམས་ཀྱི་གསུངས་སོ་།རྩ་བ་ལས།གང་ལས་འཇིག་རྟེན་བསྟན་འབྱུང་བ།དེ་ལས་འཇུག་པ་
གསུངས་པ་སྟེ། གང་ལས་དོན་དམ་བསྙད་འབྱུང་བ། དེ་ལས་ལྡོག་པ་གསུངས་པ་འོ། ཅེས་
གང་ཐུབ་པ་སངས་རྒྱས་བཅོམ་ལྡན་འདས་ཀྱིས་མདོ་ལས། ཕྱི་ནང་གི་དངོས་པོ་ཐམས་ཅད་
རྒྱུ་མེད་དང་མི་མཐུན་པའི་རྒྱུ་ལས་སྐྱེ་བ་སོགས་འདོད་པའ་ལོ་རྟོག་དགག་དོན་དུ་མ་རིག་
པའི་རྐྱེན་གྱི་འདུ་བྱེད་ལ་སོགས་པའི་རྐྱེན་གྱིས་སྣོད་བཅུད་ཀྱི་འཇིག་རྟེན་འབྱུང་བ་སོགས་
འཁོར་བར་འཇུག་པའི་རིམ་པ་བསྟན་པ་དེ་དག་ནི། དོན་དམ་རྟོགས་པའི་ཐབས་ཡིན་པས་
སོ།རྩ་བ་ལས།ཀུན་ཡོད་མ་ཡིན་ཅི་བྱ་ཞེས། ཁྱོད་ལ་འཇིགས་པ་སྐྱེ་འགྱུར་གྲང། གལ་ཏེ་བྱ་
བ་ཡོད་ན་ནི།ཆོས་འདི་ཟློག་བྱེད་མི་འགྱུར་རོ། དེ་ལྟར་རང་བཞིན་གྱིས་སྟོང་པའམ་ངོ་བོ་
ཉིད་ཀྱིས་སྟོང་ན་དངོས་པོ་ཀུན་ཡོད་པ་མ་་ཡིན་པས་ཐར་པ་ཡང་མེད་པར་འགྱུར་བས་
ཐར་པའི་ཆེད་དུ་འབད་པ་བྱས་པ་ཅི་ཞིག་ཡིན་ཞེས་ཆོས་ཐམས་ཅད་རང་བཞིན་གྱིས་སྟོང་
ན་ཅི་ཡང་མེད་པར་དོགས་པས་འཇིགས་པ་སྐྱེ་བར་འགྱུར། གལ་ཏེ་་འབད་པའི་བྱ་བ་
94

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
སོགས་དོན་དམ་པར་ཡོད་ན་ནི་ཆོས་སྟོང་ཉིད་རྟོགས་པ་ལས་འཁོར་བ་ཟློག་པར་བྱེད་མི་
ནུས་སྟེ་དོན་དམ་པར་གྲུབ་པ་ལ་བྱ་བྱེད་མི་འཐད་པས་སུ་ཀྱང་ལྡོག་མི་ནུས་པའི་ཕྱིར། རྩ་
བ་ལས། ཁྱེད་ལ་རང་ཕྱོགས་ཆགས་ཡོད་ཅིང། གཞན་གྱི་ཕྱོགས་ལ་མི་དགའ་ན། མྱ་ངན་
འདས་པར་མི་འགྲོ་སྟེ། གཉིས་སྤྱོད་ཞི་བར་ཡོད་མི་འགྱུར། ཅེས་རང་ཕྱོགས་ལ་ཆགས་པ་
འམ་དགའ་བའི་མི་ཁྱོད་རང་ཕྱོགས་སྟོང་པ་ཉིད་ལ་ལྷག་པར་ཆགས་པ་ཡོད་ཅིང་གཞན་གྱི་
ཕྱོགས་ལ་མི་དགའ་ཞིང་ཞེ་སྡང་ཡོད་པ་དེ་སྲིད་དུ་ཞི་བ་མྱ་ངན་ལས་འདས་པར་མི་ཐོབ་
པ་འམ་ཐར་པར་མི་འགྲོ་སྟེ་གཞན་ཕྱོགས་དང་རང་ཕྱོགས་གཉིས་ལ་བདེན་པར་ཞེན་པའི་
ཞེན་པ་ཡོད་པ་དེ་སྲིད་དུ་ཞི་བ་གཏན་ནས་ཐོབ་པར་མི་འགྱུར་རོ།རྩ་བ་ལས།བྱེད་མེད་མྱ་
ངན་འདའ་འགྱུར་ཞིང།བྱེད་པས་ཡང་སྲིད་འགྱུར་ཏེ་དེས།བསམ་ཁྲལ་མེད་པས་མྱ་ངན་
ལས།འདས་པ་ཐོབ་སླ་ཅིག་ཤོས་མིན།དེ་ལྟར་ཐར་པའི་བདེ་བ་གྲུབ་པ་ལ་འབད་པ་དུ་མ་
དགོས་པས་དེ་ལས་འཁོར་བའི་བདེ་བ་ལ་འཇུག་སླ་བས་དེ་ལ་འཇུག་གོ་སྙམ་ན།
འཁོར་བའི་བདེ་བ་གྲུབ་པ་ལ་ཟག་བཅས་ཀྱི་ལས་དུ་མ་དགོས་པས་ཟག་བཅས་ཀྱི་
ལས་དེ་དག་མེད་བྱེད་ན་ཐར་པ་མྱ་ངན་ལས་འདས་པ་ཐོབ་ལ་ཟག་བཅས་ཀྱི་ལས་བྱས་ན་
སྲིད་པ་འཁོར་བའི་སྡུག་བསྔལ་ལ་གནས་པས་ཅིག་ཤོས་དེ་ལྟར་མིན་པའི་ཕྱིར། རྩ་བ་ལས།
གང་ལ་འདིར་སྐྱོ་ཡོད་མིན་པ། དེ་ལ་ཞི་གུས་ག་ལ་ཡོད།རང་ཁྱིམ་ལ་བཞིན་སྲིད་པ་ནི།
འདི་ནས་འབྱང་བའང་བྱ་བར་དཀའ། ཅེས་གང་ཟག་གང་གིས་འཁོར་བ་གང་ལ་ངེས་
འབྱུང་ངམ་སྐྱོ་བ་ཡོད་པ་མིན་ན་དེ་འདྲ་བའི་གང་ཟག་དེ་ལ་སྡུག་བསྔལ་ཞི་བའི་ཐར་པ་ལ་
གུས་ག་ལ་ཡོད་སྟེ་མེད་པའི་ཕྱིར། དཔེར་ན་སྐོམས་པས་གདུང་པའི་སྡུག་བསྔལ་མེད་པར་
དེ་ཞི་བའི་ཐབས་བཏུང་བ་ལ་དོན་གཉེར་ཆེན་པོ་མི་སྐྱེ་བ་བཞིན་ནོ།གཞན་ཡང་རང་གི་
ཁྱིམ་གྱི་གནས་སྟངས་དེ་ཙམ་ལས་མེད་ཀྱང་དེ་ལ་ཆགས་པས་གཏོང་བར་མི་ནུས་པ་
བཞིན་དུ་སྲིད་པ་འདི་ལ་སྙིང་པོ་ཆུང་ཡང་དེ་ལ་སྐྱོན་མ་མཐོང་ན་དེ་ལས་ཐར་འདོད་མི་
སྐྱེ་བའི་ཕྱིར།རྩ་བ་ལས།ལ་ལ་སྡུག་བསྔལ་ཟིལ་མནན་ཅིང། འཆི་བར་འདོད་པ་དག་སྣང་
སྟེ།དེ་ཚེ་དེ་དག་གཏི་མུག་ཕྱིར།གོ་འཕང་དམ་པར་མི་འགྲོར་ཟད། ཅེས་གང་ཟག་ལ་ལར་
ནད་དང་་དབུལ་བ་དང་སྡུག་པ་དང་བྲལ་བ་ལ་སོགས་པའི་སྡུག་བསྔལ་གྱིས་ཟིལ་མནན་
ཞིང། དེ་ལས་ཐར་པའི་ཆེད་དུ་མེ་དང་ཆུར་འཇུག་པ་དང་གཡང་དུ་འཆོངས་པ་སོགས་
95

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རང་ཉིད་འཆི་བར་འདོད་པ་དག་སྣང་སྟེ། དེའི་ཚེ་སྡུག་བསྔལ་དེ་དག་ཞི་བའི་ཐབས་ལ་
རྨོངས་པའི་གཏི་མུག་དབང་ལས་ཡིན་པའི་ཕྱིར།རྒྱུ་མཚན་དེའི་ཕྱིར་ན་སྡུག་བསྔལ་ཞི་བའི་
ཐབས་ཀྱིས་གཙོ་བོ་བདག་མེད་པར་་རྟོགས་པ་་མེད་པར་མྱ་ངན་ལས་འདས་པའི་གོ་
འཕང་དམ་པར་འགྲོ་བ་ནམ་ཡང་མི་སྲིད་པའི་ཕྱིར། འོ་ན་འཁོར་བ་ཟད་པའི་ཆེད་སྟོན་
པས་དེ་ཁོ་ན་ཉིད་སྒོམ་པའི་གཏམ་ཁོ་ན་བྱ་བ་རིགས་ཀྱི་སྟོན་པས་སྦྱིན་པ་དང་ཚུལ་ཁྲིམས་
ཀྱི་གཏམ་མཛད་པ་ཅི་ཞེ་ན།སྐྱོན་མེད་ཏེ།དབང་པོའི་རིམ་པའི་དབང་ལས་དེ་ལྟར་
གསུངས་སྟེ།རྩ་བ་ལས།སྦྱིན་པ་དམན་པ་ལ་གསུངས་ཤིང།འབྲིང་ལ་ཚུལ་ཁྲིམས་གསུངས་
པ་སྟེ།མཆོག་ལ་ཞི་བ་གསུངས་གྱུར་པ།དེས་ན་རྟག་ཏུ་མཆོག་ཏུ་བྱོས།ཅེས་དེ་ལྟར་ཐོག་མ་
སྦྱིན་པ་ཙམ་ཉམས་སུ་ལེན་ནུས་ཀྱིས་སྲོག་གཅོད་སོགས་སྤོང་བདུན་གྱི་ཚུལ་ཁྲིམས་སྲུང་མི་
ནུས་པའི་གང་ཟག་དག་ལ་སྦྱིན་པའི་གཏམ་བྱ་བ་ཡིན་པས་སྦྱིན་པའི་གཏམ་དབང་པོ་
དམན་པ་ལ་གསུངས་ཤིང།རེ་ཞིག་ཚུལ་ཁྲིམས་ཀྱི་སྣོད་མིན་པའི་ཕྱིར།སྦྱིན་པ་ལ་གནས་
ཟིན་པའི་དབང་པོ་འབྲིང་ལ་ཚུལ་ཁྲིམས་གསུངས་པ་ཡིན།ལྷ་དང་མིའི་གོ་འཕང་དོན་དུ་
གཉེར་བའི་སྣོད་དུ་གྱུར་བའི་ཕྱིར།དབང་པོ་མཆོག་ལ་ནི་འཁོར་བའི་སྡུག་བསྔལ་ཞི་བའི་
ཐབས་དེ་ཁོ་ན་ཉིད་ཀྱིས་གཏམ་གཙོ་བོར་གསུངས་པར་འགྱུར་ཏེ། དེས་བདག་ཐར་པ་ཐོབ་
ན་ཅི་མ་རུང་སྙམ་པའི་རྟག་ཏུ་མཆོག་དོན་དུ་གཉེར་བའི་ཕྱིར།དེ་ན་རེ་ཤིག་དེ་ཉིད་བསྟན་
པའི་སྣོད་མིན་པ་ལ་བསྟན་ན།བྱ་བྱེད་སོགས་ལ་སྐུར་བ་བཏབ་པས་སྡིག་ཆེན་པོ་བསགས་
ནས་ངན་འགྲོར་འགྲོ་བས།དེ་ལ་ཐོག་མར་དགེ་མི་དགེའི་ལས་རྒྱུ་འབྲས་བསྟན་ན་རྟོགས་
སླ་བའོ།རྩ་བ་ལས།བསོད་ནམས་མིན་པ་དང་པོར་བཟློག།བར་དུ་བདག་ནི་བཟློག་པ་དང།
ཕྱི་ནས་ལྟ་བ་་ཀུན་བཟློག་པ།གང་གིས་ཤེས་དེ་མཁས་པ་ཡིན།ཅེས་དེ་ཁོ་ན་ཉིད་ལ་འཇུག་
པ་དམན་པ་བསོད་ནམས་མིན་པ་ལ་དང་པོར་སྡིག་ལས་བཟློག་པའི་ཆེད་ལས་རྒྱུ་འབྲས་
གཙོ་བོར་འགྱུར་པའི་དགེ་སྡིག་གི་རྣམ་བཞག་བསྟན་པ་སྐབས་སུ་བབ་པའི་ཕྱིར།བར་དུ་
ཕུང་པོ་ལྔར་རྣམ་པར་དཔྱད་པའི་སྒོ་ནས་འཇིག་ཚོགས་ལ་ལྟ་བ་ཉི་ཤུའི་ཞེན་ཡུལ་བཀག་
ནས་རགས་པའི་བདག་འཛིན་ལྡོག་པ་བསྟན་པ་ནི་་དབང་པོ་འབྲིང་དང་དེ་ལྟར་གོམས་
པས་ཕྱིས་ནས་བདག་མེད་ཁྲ་མོ་བསྟན་པའི་སྣོད་རུང་དུ་སོང་བའི་དབང་པོ་རབ་ལ་གང་
ཟག་གི་བདག་མེད་བསྟན། གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀྱང་
96

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
ཁྱད་གཞིའི་ཁྱད་པར་མ་གཏོགས་འཛིན་སྟངས་ཀྱིས་ཁྱད་པར་མེད་པར་བསྟན་ནས་མཐར་
འཛིན་གྱི་ལྟ་བ་ཐམས་ཅད་ལྡོག་པ་སྟོན་པའི་གོ་རིམ་གང་གི་ཤེས་པ་དེ།གདུལ་བྱ་ཐར་པའི་
ལམ་ལ་བཀྲི་བའི་རིམ་པ་དེ་ལ་མཁས་པ་ཡིན་ནོ།དཔེར་ན་།སྨན་པ་མཁས་པས་ནད་པ་ལ་
སྐྱ་བཅོས་དང།སྣུམ་བཅོས་སྣ་ཚོགས་ཀྱིས་བཅོས་པ་བཞིན་།མདོར་ན་གཞུང་དེས་སྐྱེས་བུ་
གསུམ་གྱིས་ལམ་གྱི་རིམ་པ་བསྟན་པ་ཡིན་ནོ།བར་དུ་བདག་ནི་བཟློག་པ་དང་ཞེས་པའི་
བཟློག་རྒྱུའི་བདག་ལ་ཅུང་ཟད་དཔྱད་ན།ཐལ་རང་གཉིས་ཀྱི་གང་ཟག་བདག་མེད་ངོས་
འཛིན་གྱི་ཁྱད་པར་བཤད་པ་ནི།ཐལ་རང་གཉིས་ལ་གང་ཟག་བདག་མེད་འདོད་ཚུལ་དང་
ངོས་འཛིན་ཚུལ་ལ་ཁྱད་པར་ཡོད་ལ།དེ་ཡང་དབུ་ལ་རང་རྒྱུད་པའི་གང་ཟག་བདག་མེད་
པའི་དགག་བྱ་ཕྲ་མོ་ནི། གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པ་དེ་ཉིད་ཡིན་ཏེ།
འཕགས་པ་ཐོག་མེད་ཀྱིས་མཛད་པའི་མངོན་པ་ཀུན་བཏུས་ལས། དབང་སྒྱུར་བའི་བདག་
གིར་འགྱུར་བ་དང། ཞེས་གསུང་པའི་ཕྱིར། འཇམ་མགོན་བླ་མ་ཙོང་ཁ་པ་ཆེན་པོའི་དྲང་
ངེས་ལེགས་བཤད་སྙིང་པོ་ལས།གང་ཟག་གི་བདག་མེད་ནི།རང་སྡེ་ཐེག་པ་ཆེ་ཆུང་གི་
གྲུབ་མཐའ་སྨྲ་བ་གཞན་གྱི་ལྟར་ན་གང་ཟག་ཕུང་པོ་དང་མཚན་ཉིད་མི་མཐུན་པའི་རང་
རྐྱ་ཐུབ་པའི་རྫས་སུ་མེད་པ་ཙམ་ལ་འདོད་དོ།ཞེས་གསུང་པའི་ཕྱིར་དང།སྔགས་རིམ་ཆེན་
མོ་ལས། གང་ཟག་ལ་ཕྱི་རོལ་པས་བཏགས་པའི་རྫས་ཡོད་ཀྱི་བདག་མེད་པར་རྟོགས་པ་
གང་ཟག་གི་བདག་མེད་རྟོགས་པའི་དོན་དུ་མདོ་སྡེ་པ་དང་ཁ་ཆེ་བྱེ་བྲག་ཏུ་སྨྲ་བ་དང།
སེམས་ཙམ་པ་དང་དབུ་མ་པ་ཁ་ཅིག་འཆད་དོ། ཞེས་གསུངས་པ་དང།མཁས་གྲུབ་དགེ་
ལེགས་དཔལ་བཟང་པོས་མཛད་པའི་སྟོང་ཐུན་སྐལ་བཟང་མིག་འབྱེད་ལས། གང་ཟག་
ཕུང་པོ་དང་མཚན་ཉིད་མི་མཐུན་པའི་རང་རྐྱ་ཐུབ་པའི་རྫས་ཡོད་དུ་གྲུབ་པ་རྣམ་པར་
བཅད་ཙམ་དེ་ཉིད་རྟོགས་བྱ་གང་ཟག་གི་བདག་མེད་ཀྱི་་དོན་ཡིན་པར་འདོད་པ་ལ་ཁྱད་
པར་མེད་ཅིང༌།དེའི་ཕྱིར་དེ་ཙམ་ཞིག་རྟོགས་པའི་གང་ཟག་གི་བདག་མེད་མཚན་ཉིད་
རྫོགས་པ་་རྟོགས་པར་འདོད་པ་དང་།.དེ་ཙམ་ཞིག་མངོན་སུམ་དུ་མཐོང་བ་གོམས་པའི་
སྟོབས་ཀྱིས་ཉོན་མོངས་པ་མ་ལུས་པར་སྤོང་ནུས་སོ་ཞེས་འདོད་པ་ནི། བྱེ་བྲག་ཏུ་སྨྲ་བ་
དང།མདོ་སྡེ་པ་དང།རྣལ་འབྱོར་དཔྱོད་པ་དང། དབུ་མ་རང་རྒྱུད་པ་ཐམས་ཅད་ཀྱི་མཐུན་
མོང་གི་གྲུབ་མཐའ་ཡིན་ནོ། ཞེས་གསུངས་པའི་ཕྱིར་རོ། གང་ཟག་རང་རྐྱ་ཐུབ་པའི་རྫས་་
97

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཡོད་ཀྱི་བདག་བཀག་ཙམ་ལའང་བདག་མེད་ཁྲ་མོ་ཡིན་པའི་ཁྱབ་པ་ལ་འདིར་ལྟར་དོགས་
ཏེ།ཕྱིར་རོལ་པའི་ཀུན་བཏགས་པའི་རྟག་གཅིག་རང་དབང་ཅན་གྱི་སྟོང་པའི་གང་ཟག་གི་
བདག་མེད་པ་གང་ཟག་བདག་མེད་ཕྲ་མོ་འགྱུར་ཏེ།རང་རྐྱ་ཐུབ་པའི་རྫས་ཡོད་ཀྱི་བདག་
མེད་དེ་ཕྱིར་རོལ་པའི་ཀུན་བཏགས་པའི་རྟག་ཅིག་རང་དབང་ཅན་གྱི་སྟོང་པའི་གང་ཟག་
གི་བདག་མེད་ལ་གཞག་དགོས་པའི་ཕྱིར།དེ་ལྟར་ཡང་ཞྭ་སེར་བསྟན་པའི་མངའ་བདག་རྗེ་
བདག་ཉིད་ཆེན་པོ་བློ་བཟང་གྲགས་པ་དཔལ་བཟང་པོས།དྲང་ངེས་ལེགས་བཤད་སྙིང་པོ་
ལས།གཞན་ཡང་རང་རྐྱ་ཐུབ་པའི་རྫས་ཡོད་ཀྱི་བདག་དེ་ནི་ཕྱི་རོལ་པས་ཕུང་པོ་ལས་དོན་
གཞན་དུ་ཀུན་བརྟགས་པའི་ནང་གི་བྱེད་པའི་སྐྱེས་བུ་ཡོད་པར་བཟུང་བའི་ཡུལ་ཡིན་ལ་
ཞེས་དང།ཡང་དེ་ཉིད་ཀྱི་མཛད་པའི་ཁྱབ་བདག་རྡོ་རྗེ་འཆང་ཆེན་པོའི་ལམ་གྱི་རིན་པ་
གསང་བ་ཀུན་གྱི་གནད་རྣམ་པར་ཕྱེ་བ་ལས། གང་ཟག་ལ་ཕྱིར་རོལ་པས་བཏགས་པའི་
རྫས་ཡོད་ཀྱི་བདག་མེད་པར་རྟོགས་པ་གང་ཟག་གི་བདག་མེད་རྟོགས་པའི་དོན་དུ་མདོ་
སྡེ་པ་དང་ཁ་ཆེ་བྱེ་བྲག་ཏུ་སྨྲ་བ་དང་སེམས་ཙམ་པ་དང་དབུ་མ་པ་ཁ་ཅིག་འཆད་དོ།ཞེས་
གསུངས་པའི་ཕྱིར།མཁས་གྲུབ་ཐམས་ཅད་མཁྱེན་པས་སྟོང་ཐུན་སྐལ་བཟང་མིག་འབྱེད་
ལས།འོན་ཀྱང་བདག་འཛིན་ལྷན་སྐྱེས་ཀྱིས་བཟུང་བ་ལྟར་གྲུབ་ན་དེ་འདྲ་བའི་རྟག་ཅིག་
རང་དབང་ཅན་དུ་གྲུབ་དགོས་པས། དེ་འདྲ་བའི་རྟག་ཅིག་རང་དབང་ཅན་དུ་གྲུབ་པ
ཁེབས་ན་གང་ཟག་རང་རྐྱ་ཐུབ་པའི་རྫས་ཡོད་དུ་གྲུབ་པ་ཁེབས་པ་དང། ཞེས་གསུངས་
པའི་ཕྱིར།མདོར་ན་།རང་རྒྱུད་པའི་བདག་མེད་གཉིས་དགག་བྱའི་སྒོ་ནས་ཕྱེ་བའི་ཕྱིར།
ཐལ་འགྱུར་པའི་ལུགས་ཀྱི་གང་ཟག་བདག་མེད་ཀྱིས་དགག་བྱ་ནི། གང་ཟག་རང་བཞིན་གྱི་
གྲུབ་པ་ཉིད་ལ་འདོད་དགོས་པ་ཡིན་ཏེ།དཔལ་ལྡན་ཟླ་བ་གྲགས་པས་མཛད་པའི་དབུ་མ་
བཞི་བརྒྱ་པའི་འགྲེལ་པ་ལས། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་
གཞན་ལ་རག་མ་ལས་པའི་ངོ་བོ་རང་བཞིན་ཏེ།དེ་མེད་པ་ནི་བདག་མེད་པའོ།དེ་ནི་ཆོས་
དང་གང་ཟག་གི་དབྱེ་བས་གཉིས་སུ་རྟོགས་ཏེ།ཆོས་ཀྱི་བདག་མེད་པ་དང་གང་ཟག་གི་
བདག་མེད་པ་ཞེས་བྱའོ།ཞེས་གསུང་པའི་ཕྱིར།གཞན་ཡང་ཁམས་གསུམ་ཆོས་ཀྱི་རྒྱལ་པོ་
ཤར་རྒྱལ་བ་ཙོང་ཁ་པ་ཆེན་པོའི་གསུང་སྔགས་རིམ་ཆེན་མོ་ལས།གང་ཟག་རང་བཞིན་
མེད་པར་རྟོགས་པ་ཡང་གང་ཟག་གི་བདག་མེད་རྟོགས་པའི་དོན་དུ་གཞག་དགོས་པའི་
98

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
ཕྱིར།ཞེས་གསུངས་པའི་ཕྱིར།མདོར་ན།ཐལ་འགྱུར་པའི་བདག་མེད་གཉིས་སྟོང་གཞིའི་སྒོ་
ནས་ཕྱེ་བ་ཡིན་ནོ།
དེས་ན་དངོས་པོ་ཀུན་གྱི་གནས་ལུགས་མཐར་ཐུག་ལ་ངོ་བོའི་དབྱེ་བ་མེད་དོ། རྩ་
བ་ལས། དངོས་པོ་གཅིག་གི་ལྟ་པོ་གང།།དེ་ནི་ཀུན་གྱི་ལྟ་་པོར་བཤད།། གཅིག་གི་སྟོང་ཉིད་
གང་ཡིན་པ།། དེ་ནི་ཀུན་གྱི་སྟོང་པ་ཉིད།། ཅེས་གཟུགས་རང་གི་ངོ་བོ་རང་བཞིན་གྱི་མེད་
པར་རྟོགས་པའམ་ལྟ་བ་པོ་གང་ཡིན་པ་དེ་ནི་ཚོར་བ་ལ་སོགས་པ་ཆོས་ཀུན་གྱི་ལྟ་བ་པོར་
བཤད་དེ།ཏིང་ངེ་འཛིན་རྒྱལ་པོ་ལས།གཅིག་གིས་ཐམས་ཅད་ཤེས་འགྱུར་ཞིང།གཅིག་གིས་
ཐམས་ཅད་མཐོང་བར་འགྱུར།ཞེས་དང།དགག་བྱ་རང་བཞིན་གྱི་སྟོང་པའི་སྟོང་ཉིད་གང་
ཡིན་པ་དེ་ནི་ཆོས་ཀུན་གྱི་སྟོང་ཉིད་དམ་ཆོས་ཉིད་ཡིན་ལ། དེ་ལ་དེ་དག་སྔོ་སེར་ལྟར་རྣམ་
པ་མི་འདྲ་བ་མི་འཆར་བའི་དོན་ཡིན་གྱི།བུམ་པ་ལྟ་བུ་གཅིག་གི་སྟོང་ཉིད་རྟོགས་པའི་རྗེས་
དཔག་དེ་ཉིད་ཀྱིས་སྣམ་བུ་ལྟ་བུའི་སྟོང་ཉིད་རྟོགས་པའི་ཁྱབ་པ་བསྟན་པ་མིན་ནོ། དཔེར་
ན་སྣད་ཐ་དད་པའི་ནང་གི་ནམ་མཁའ་བཞིན་ནོ།འོ་ན་སྟོན་པས་།གུས་པར་བྱ་སྟེ་བསོད་
ཆོས་
ནམས་དག་བྱའོ་།ཞེས་གསུངས་པ་དང་མི་འགལ་ལམ་ཞེ་ན། མི་འགལ་ཏེ།རྩ་བ་ལས།
ཆགས་དེ་བཞིན་གཤེགས་རྣམས་ཀྱིས། མཐོ་རིས་འདོད་པ་རྣམས་ལ་གསུངས། ཐར་པ་
འདོད་རྣམས་ལ་དེ་ཉིད།སྨད་འགྱུར་གཞན་དུ་སྨོས་ཅི་དགོས། ཅེས་དེ་ཁོ་ན་ཉིད་བསྟན་པ་
སྐབས་སུ་མ་འབབ་པ་མཁྱེན་ནས་སྦྱིན་སོགས་ཀྱིས་ཆོས་ལ་ཆགས་པ་དེ་དག་ལ་དེ་བཞིན་
གཤེགས་པ་རྣམས་ཀྱིས་དེ་དག་ངན་འགྲོ་མི་འདོད་པ་མཐོ་རིས་འདོད་པ་རྣམས་གསུངས་
པ་དང་། ཐར་འདོད་རྣམས་ལ་མཐོ་རིས་ཙམ་དོན་དུ་གཉེར་བ་སྨད་པར་འགྱུར་ན་ཆོས་
མིན་པ་སྡིག་ལ་ཆགས་ན་སྨོས་ཅི་དགོས་ཅེས་པའི་དོན་ནོ། སྟོང་པ་ཉིད་བསྟན་པའི་སྣོད
མིན་པ་ལ་བསྟན་ན་ཕུང་པའི་རྒྱུར་འགྱུར་ཏེ།ཡང་ན་སྟོང་པ་ཉིད་ཀྱི་དོན་སྤོང་བར་འགྱུར་
བའི་ཆད་པའི་ཐར་ལྷུང་བ་དང་ཐམས་ཅད་ཡོད་པ་མིན་པའི་དོན་སྟོང་ཉིད་ཀྱི་དོན་དུ་གོ་
ནས་ངན་སོང་དུ་འགྲོ་བར་འགྱུར་རོ།དེ་ཡང་རྩ་བ་ལས།བསོད་ནམས་འདོད་པས་སྟོང་པ་
ཉིད།ཀུན་ཚེ་བརྗོད་པར་བྱ་མིན་ཏེ།གནས་མིན་གནས་ལ་སྦྱར་བའི་སྨན།དུག་དུ་འགྱུར་བ་
མ་ཡིན་ནམ།དེ་ཡང་འདིར་སྙིང་རྗེ་ཅན་བསོད་ནམས་འདོད་ཅིང་གདུལ་བྱ་རྗེས་སུ་བཟུང་
བར་འདོད་པས་ནི་སྟོང་པ་ཉིད་བསྟན་རུང་ཡིན་མིན་མ་བརྟགས་པར་དུས་ཀུན་དུ་སྟོང་
99

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
པ་ཉིད་བརྗོད་པར་བྱ་བ་ཡིན་ན།སྐྱོན་ཆེན་པོར་འགྱུར་ཏེ། དཔེར་ན་སྨན་རྩ་ཆེན་ཞིག་ཡིན་
ཀྱང་ནད་པའི་ནད་དང་མི་བསྟུན་ན་སྨན་རྩ་ཆེན་ཡིན་ཡང་དུག་དུ་འགྱུར་བ་མ་ཡིན་ནམ།
དེ་ཡང་ཐོག་མར་གདུལ་བྱའི་བློ་དང་མཐུན་པར་བསྟན་པར་བྱ་སྟེ། རྩ་བ་ལས།ཇི་ལྟར་ཀླ་
ཀློ་སྐད་གཞན་གྱིས། གཟུང་བར་མི་ནུས་དེ་བཞིན་དུ། འཇིག་རྟེན་པ་ཡི་མ་གཏོགས་པ།
འཇིག་རྟེན་གཟུང་བར་ནུས་མ་ཡིན།ཅེས་པའི་དོན་ནི།དཔེར་ན་ཀླ་ཀློ་སྐད་གཞན་མི་ཤེས་
པ་ལ་རང་གི་སྐད་ཁོ་ནས་བསྟན་པར་བྱ་བ་ཡིན་པ་དེ་བཞིན་དུ། དེ་ཁོ་ན་ཉིད་གནས་
སྐབས་རྟོགས་མི་ནུས་པ་འཇིག་རྟེན་པ་ལ་ཡང་སྦྱིན་སོགས་ཀྱི་དངོས་པོ་བློ་དང་འཚམས་པ་
ཐོག་མར་བསྟན་པར་བྱ་སྟེ། དངོས་པོ་རང་གི་ངོ་བོ་ཇི་ལྟར་གནས་པ་འཇིག་རྟེན་པ་ཡི་མ་
རྟོགས་པར་འཇིག་རྟེན་པ་དོན་དམ་པའི་བདེན་པ་རྟོགས་པ་ལ་བཟུང་བར་ནུས་པ་མིན་
པའི་ཕྱིར་ཏེ།འཇུག་པ་ལས།ཐ་སྙད་བདེན་པ་ཐབས་སུ་གྱུར་བ་དང།དོན་དམ་བདེན་པ་
ཐབས་བྱུང་གྱུར་བ་སྟེ། ཞེས་གསུང་པའི་ཕྱིར། ཞེས་སྒོ་སྣ་ཚོགས་པ་བསྟན་པའི་དགོས་པ་
ཡོད་ཏེ།རྩ་བ་ལས།ཡོད་དང་མེད་དང་ཡོད་མེད། གཉི་ག་མིན་ཞེས་ཀྱང་བསྟན་ཏེ།ནད་ཀྱི་
དབང་གིས་ཐམས་ཅད་ཀྱང།སྨན་ཞེས་བྱ་བ་འགྱུར་མིན་ནམ།དེ་ལྟར་ཡང་ཆོས་ས་རྣམས་
མེད་པར་ལྟ་བའི་ཆད་པའི་མཐའ་སྤང་པའི་ཆེད་དུ་འདུལ་བྱ་རྣམས་ལ་ཐམས་ཅད་ཡོད་པ་
དང། ཆོས་རྣམས་བདེན་པར་ལྟ་བའི་བདེན་འཛིན་སྤང་པའི་ཕྱིར་དུ་བདེན་པར་མེད་པ་
དང།ཡོད་མེད་གཉིས་ཀྱི་མཐར་ལྟ་བ་གཉིས་ཀ་སྤང་པའི་ཕྱིར་དངོས་པོ་ཡོད་མེད་གཉིས་
ཀ་བདེན་པར་གྲུབ་པ་མིན་པར་བསྟན་ཏེ། ལོག་པར་ཞེན་པའི་ནད་ཀྱི་དབང་གིས་ཐམས་
ཅད་ཀྱང་དེ་ཞི་བའི་སྨན་ཞེས་བྱ་བར་འགྱུར་བ་མིན་ནམ་འགྱུར་བ་ཁོ་ན་ཡིན་པས་སྟོན་
པའི་གསུང་ཐམས་ཅད་གདུལ་བྱ་གདུལ་བའི་ཐབས་ཁོ་ན་ཡིན་ནོ།དེ་ལྟར་ཡིན་ཀྱང།དེ་ཁོ་
ན་ཉིད་རྟོགས་པ་ཤིན་ཏུ་ནས་གལ་ཆེ་ཏེ།རྩ་བ་ལས།ཡང་དག་མཐོང་ན་གནས་མཆོག་ལ།
ཅུང་ཟད་མཐོང་ན་བཟང་འགྲོ་སྟེ།དེ་ཕྱིར་ནང་བདག་བསམ་པ་ལ།མཁས་པས་རྟག་ཏུ་བློ་
གྲོས་བསྐྱེད། ཅེས་པའི་དོན་ནི། འཇིག་རྟེན་ལས་འདས་པའི་འཕགས་པའི་ཡེ་ཤེས་ཀྱིས་ཡང་
དག་པའི་གནས་ལུགས་མཐོང་བའམ་ཤེས་པ་ན་ཆོས་ཀྱི་མཆོག་ཐར་པ་མྱང་འདས་ཐོབ་ལ།
དེ་འཐོབ་བྱེད་འཇིག་རྟེན་པའི་སྒོམ་བྱུང་དང་ཐོས་བྱུང་བསམ་བྱུང་གི་ཤེས་རབ་ཅུང་ཟད་
མཐོང་ན་བཟང་དུ་བཟང་དུ་འགྲོ་སྟེ། གནས་ལུགས་མཐོང་བ་པོ་རང་ཉིད་དམ་ནང་གི་
100

དབུ་མ་བཞི་བརྒྱ་བཞི་པའི་རབ་བྱེད་བརྒྱད་པའི་རྩོམ་ཤོག
བདག་སྟོང་པ་ཉིད་བསམ་པ་ལ་མཁས་པས་དུས་རྟག་ཏུ་བློ་གྲོས་རྒྱ་བསྐྱེད་པར་བྱའོ། དེ་
ལྟར་གོམས་ན་ངེས་པར་མྱང་འདས་ཐོབ་ནུས་སོ།རྩ་བ་ལས།དེ་ཉིད་ཤེས་པས་གལ་ཏེ་
འདིར།མྱ་ངན་འདས་པ་མ་ཐོབ་ཀྱང།སྐྱེ་བ་ཕྱི་མར་འབད་མེད་པར།ངེས་པར་ཐོབ་འགྱུར་
ལས་བཞིན་ནོ།དེ་ཡང་སྤྲོས་པའི་མཐའ་ཐམས་ཅད་དང་བྲལ་བའི་དེ་ཉིད་ཤེས་པས་ཚེ་
འདིར་མྱ་ངན་ལས་འདས་པ་མ་ཐོབ་ཀྱང་སྐྱ་ེ་བ་ཕྱི་མར་རྐྱེན་ཅུང་ཙམ་བསྟེན་པ་ཙམ་
གྱིས་ངེས་པར་མྱ་ངན་ལས་འདས་པ་ཐོབ་པར་འགྱུར་ཏེ།གཏི་མུག་གིས་བྱས་པའི་སྐྱེས་ནས་
མྱོང་འགྱུར་གྱིས་ལས་བཞིན་ནོ།གལ་ཏེ་གནས་ལུགས་ཤེས་པ་དུ་མ་ཡོད་ཀྱང་འཁོར་བ་
ལས་གྲོལ་དག་མི་སྣང་བ་ཅི་ཞེ་ན།ལ་ལ་འཁོར་བ་ལས་གྲོལ་བ་ཡོད་ཀྱང་གནས་ལུགས་
བསམ་པ་ཙམ་གྱི་འབྲས་བུ་མྱང་འདས་ཐོབ་པ་མིན་གྱི།རྩ་བ་ལས།བསམ་བཞིན་པ་ན་བྱ་
བ་ནི། ཀུན་ལ་གྲུབ་པ་ཤིན་ཏུ་དཀོན།འདི་ནའང་མྱང་འདས་མེད་མིན་གྱི། སྦྱོར་དང་གྲོལ་
རྣམས་རྙེད་པར་དཀའ།ཅེས་མྱ་འདས་ཐོབ་པ་དཀོན་པ་མ་ཟད་རྩོམ་པ་ཐམས་ཅད་འབྲས་
བུ་ཀུན་ཤིན་ཏུ་ནས་འབྱུང་བ་ངེས་པར་དཀའ་བ་ཞིག་གོ།བསམ་པ་ཁོ་ན་འབྲས་བུའི་སྒྲུབ་
བྱེད་མ་ཡིན་གྱི།དེ་བཞིན་དུ་སངས་རྒྱས་ཀྱི་བསྟན་པ་འདི་ནའང་མྱ་འདས་དོན་དུ་གཉེར་
བ་མེད་པ་མིན་གྱི།དེ་ལྟ་ནའང་ཕྱིའི་རྐྱེན་དགེ་བའི་བཤེས་གཉེན་དང་ནང་གི་རྐྱེན་ཚུལ་
བཞིན་ཡིད་ལ་བྱེད་པ་སོགས་རྒྱུ་རྐྱེན་ཀུན་སྦྱོར་བཞིན་ཞིང་ཕྲད་པ་རྙེད་དཀའ་བ་དང།
དེའི་ཕྱིར་གྲོལ་བ་མྱ་འདས་རྙེད་པར་དཀའ་བ་ཡིན་ནོ།འོ་ན་ཐོག་མ་མེད་པ་ནས་གོམས་
པའི་ཉོན་མོངས་པའི་ཚོགས་འདི་ལ་ཟད་པ་ཡོད་པ་ཇི་ལྟར་ངེས་ནུས་ཞེ་ན། རྩ་བ་ལས།
ལུས་ལ་ཡོན་ཏན་མེད་ཐོས་ནས།འདོད་ཆགས་ཡུན་རིང་མི་གནས་ཏེ།ལམ་དེ་ཉིད་ཀྱིས་
ཐམས་ཅད་ཀྱང།ཟད་པར་འགྱུར་བ་མ་ཡིན་ནམ།རྣམ་དཔྱོད་ཅན་ནམ་མཁས་པ་རྣམས་
ཀྱིས་རང་གི་ལུས་ལ་ཡོན་ཏན་མེད་པར་ཐོས་ནས།དེ་ལ་ཆགས་པའི་འདོད་ཆགས་ཡུན་
རིང་དུ་མི་གནས་པ་དེ་བཞིན་དུ་རྟེན་འབྱུང་སྤྲོས་པའི་མཐའ་དང་བྲལ་བ་དེ་ཉིད་ཡུན་
རིང་དུ་སྒོམ་པའི་ལམ་དེ་ཉིད་ཀྱིས་བདེན་འཛིན་གཙོ་བོར་འགྱུར་པའི་ཉོན་མོངས་ཐམས་
ཅད་ཀྱང་ཟད་པར་ནུས་པས་ཐར་པ་ཐོབ་པར་འགྱུར་བ་ཡིན་ནོ།གསུམ་པ་ཡང་སྲིད་ཕྱི་
མར་ཉིང་མཚམས་སྦྱོར་བའི་སྐྱེ་བ་ལ་ཐོག་མ་མེད་ཀྱང་ཟད་པའི་མཐར་ཡོད་པའི་དཔེ་
བསྟན་པ་ནི།ཐོག་མེད་ནས་ཡོད་པའི་སྐྱེ་བའི་རྒྱུན་ལ་ཇི་ལྟར་མཐའ་ཡོད་པར་འགྱུར་ཞེ་ན།
101

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྩ་བ་ལས།ཇི་ལྟར་ས་བོན་མཐའ་མཐོང་ཞིང། དེ་ལ་ཐོག་མ་ཡོད་མིན་ལྟར། དེ་བཞིན་རྒྱུ་ནི་
མ་ཚང་ཕྱིར། སྐྱེ་བའང་འབྱུང་བར་མི་འགྱུར་རོ། ཇི་ལྟར་རྒྱུ་དང་འབྲས་བུ་གཅིག་ནས་
གཅིག་ཏུ་བརྒྱུད་པས་འཇུག་པའི་ས་བོན་གྱི་རྒྱུན་ཐོག་མ་དང་མི་ལྡན་པ་ལ་མེས་ཚིག་པ་
ལས་མཐའ་མཐོང་ངོ།དེ་བཞིན་དུ་གཉེན་པོ་བདག་མེད་རྟོགས་པའི་ཤེས་རབ་ཀྱི་སྟོབས་
ཀྱིས་གང་ཟག་གི་བདག་འཛིན་གྱི་རྒྱུན་དང་བཅས་པ་ཟད་པར་སྤངས་པས་འཁོར་བའི་
མཐའ་མཐོང་བ་ཡིན་ནོ། དཔེ་ན་མར་མེ་རྐྱེན་ཟད་མི་འབྱུང་བ་བཞིན་ནོ།། ཅེས་བླ་མ་
འགྱེད་པའི་མཆོད་སྤྲིན་ལེགས་པར་བཤད་པའི་སྙིང་པོ་་སློབ་མ་ཡོངས་སུ་སྦྱོང་བ་ཞེས་བྱ་
བ་སྟེ་རབ་ཏུ་བྱེད་པ་བརྒྱད་པའི་བགྲོ་གླེང་གི་དཔྱད་རྩོམ་བྲིས་ཁུལ་བྱས་ཀྱང་རང་ཉིད་
སྐྱེས་སྦྱངས་གང་གི་བློ་གྲོས་དམན་པས་ཚིག་དོན་སོགས་གང་ཅིའི་ཐད་ནོར་འཁྲུལ་གང་
ཡོད་ཚེ་གཟིགས་པ་པོ་རྣམས་ཀྱིས་བཟོད་དང་སྦྲགས། འདི་བྱས་པའི་སྦྱོར་དངོས་འཇུག་
གསུམ་གྱི་དགེ་རྩ་ཅུང་ཡོད་པ་རྣམས་བསྟན་པ་རྒྱས་པ་དང་འགྲོ་བ་བདེ་བའི་རྒྱུར་གྱུར་
ཅིག༎ཅེས་བོད་རྒྱལ་ལོ་༢༡༤༦སྤྱི་ལོ་༡༠༡༩ཟླ་བ་༧ཚེས་༦ཉིན་།།
102

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
ཏྲེ་ཧོར།ཚེ་རིང་བསམ་འགྲུབ།
དྲི་མེད་ཡེ་ཤེས་མཚོན་གྱིས་མ་རིག་མུན་པ་རྩར་བཅད་ཅིང༌།།
ཉམ་ཐག་འགྲོ་བ་ཀུན་ལ་ཐུགས་རྗེ་ལྕགས་ཀྱུ་རྒྱུན་མི་ཆད།།
སྐྱེ་དགུ་ཐར་པར་འདྲེན་པའི་ལྷག་བསམ་ཁུར་གྱིས་མི་ངལ་བའི།།
བསླུ་མེད་སྐྱབས་གནས་ཡང་དག་བླ་མ་རྣམས་ལ་སྙིང་ནས་འདུན།།
ཞེས་སྐྱབས་གནས་ཀྱི་བླ་མ་རྣམས་ལ་གུས་ཕྱག་སྔོན་དུ་བཏང་ནས།།དེ་ཡང་སྤྱོད་
འཇུག་ཆེན་མོ་ལས།སྔོན་ཆད་མ་བྱུང་བ་ཡང་འདིར་བརྗོད་མེད།།སྡེབ་སྦྱོར་མཁས་པའང་
བདག་ལ་ཡོད་མིན་ཏེ།། ཞེས་ཅི་སྐད་གསུངས་པ་ལྟར་བདག་གིས་ཀྱང་སྔོན་བྱོན་མཁས་
པའི་གསུངས་རྒྱུན་དང་དམ་པ་གོང་མ་རྣམས་ཀྱི་གསུངས་ལས་ཉུང་ཙམ་རེ་ཐོས་མྱོང་པ་དེ་
དག་ཡིག་ཐོག་ཏུ་བཀོད་པ་ལས།བདག་གིས་སྔོན་མེད་པའི་བརྗོད་བྱ་གསར་དུ་བཏོན་པ་
དང་བརྗོད་བྱ་ལ་ཁྱད་པར་མེད་ཀྱང་རྗོད་བྱེད་ཀྱི་ཚིག་གིས་བརྗོད་ཚུལ་མི་འདྲ་བ་སོགས་
གང་ཡང་བདག་ལ་མ་མཆིས་མོད། འོན་ཀྱང་ལོ་འདི་ཡི་གྲྭ་ཚང་རིན་པོ་ཆེའི་དབུ་མ་བཞི་
བརྒྱ་པའི་བགྲོ་གླེང་ཆེན་མོ་སྐབས་སུ་རྩོམ་ཤོག་ཅིག་བྲིས་དགོས་པར་བཀའ་གནང་པ་
བཞིན་བཞི་བརྒྱ་པའི་རབ་བྱེད་དགུ་པ་འདིའི་ཚིག་དོན་ལ་ཅུང་ཟད་ཙམ་དཔྱད་ན་དེ་ལྟར་
རབ་ཏུ་བྱེད་པ་སྔ་མ་རྣམས་ཀྱིས་དེ་ཁོ་ན་ཉིད་ཀྱི་བདུད་རྩི་བསྟན་པའི་སྣོད་རུང་དུ་བྱས་
ནས།རབ་བྱེད་དགུ་པ་འདི་མན་གྱིས་ཕྱི་ནང་གི་དངོས་པོ་ཐམས་ཅད་སྐྱེ་བ་དང་འཇིག་པ་
དང་ལྡན་པའི་རང་བཞིན་གྱིས་གྲུབ་པའི་སྙིང་པོ་ཅུང་ཟད་ཀྱང་མེད་པ་རྒྱས་པར་འཆད་པ་
ཡིན་ནོ།།
103

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འདི་འཆད་པ་ལ། རྒྱལ་ཚབ་རིན་པོ་ཆེའི་གསུང་བཞི་བརྒྱ་པའི་རྣམ་བཤད་ལེགས་
བཤད་སྙིང་པོ་ལས།རབ་བྱེད་དགུ་པ་འདི་ནས་རྟག་དངོས་སྤྱིར་དགག་པ་དང༌།བྱེ་བྲག་ཏུ་
དགག་པ་དང༌།བདེན་གྲུབ་བཀག་པ་མི་འཐད་པའི་རྩོད་པའོ།།ཞེས་ས་བཅད་གསུམ་གྱིས་
སྒོ་ནས་འཆད་པ་བཞིན་བཀོད་ན། དང་པོ་རྟག་དངོས་སྤྱིར་དགག་པ་ནི།དཔེར་ན་འཇིག་
རྟེན་ན་གླ་བ་རྔན་པའི་ལས་ལ་འབད་པ་ནི་འབྲས་བུ་དོན་དུ་ཡིན་གྱི་ཁོ་རང་གི་རང་བཞིན་
མིན་པར་གྲགས་པ་བཞིན་དུ།ཕྱི་ནང་གི་དངོས་པོ་ཐམས་ཅད་ཀྱང་རང་རང་གི་འབྲས་བུའི་
དོན་དུ་རྒྱུ་དང་འབྲས་བུ་ཕན་ཚུན་ལྟོས་ནས་གྲུབ་པ་ཡིན་པས་རྟག་པའང་རང་བཞིན་གྱིས་
སྐྱེ་བ་དང་།བདེན་པ་དང་།དཔྱད་བཟོད་ཀྱི་སྙིང་པོ་དང་དངོས་པོ་ཡོད་པ་མིན་དེ།(རྩ་བ་
ལས།ཐམས་ཅད་འབྲས་བུའི་དོན་སྐྱེ་བ།།དེས་ན་རྟག་ཡོད་མིན་དེའི་ཕྱིར།།)ཞེས་གསུངས་
པའོ།།དེས་ན་སྐབས་འདིར་རྟག་པ་ནི་རྟག་དངོས་གཉིས་སུ་ཕྱེད་བའི་རྟག་པ་ལ་གོ་རྒྱུ་མིན་
པར་རང་བཞིན་གྱིས་གྲུབ་པ་ལ་གོ་དགོས་ཏེ།བཞི་བརྒྱ་པའི་རྒྱ་ཆེར་འགྲེལ་བ་ལས།རྟག་
པའི་སྒྲ་ནི་རང་བཞིན་དང༌།བདེན་པ་དང༌། སྙིང་པོ་དང༌།དངོས་པོ་དང་།རྫས་ཀྱི་རྣམ་
གྲངས་ཡིན་པའི་ཕྱིར་ལ་ཞེས་གསུངས་པས། སྐབས་འདིར་མི་རྟག་པ་གསུངས་པ་དང་།
དངོས་པོ་མེད་པ་གསུངས་པ་རྣམས་སྟོང་པ་ཉིད་དང་རང་བཞིན་གྱིས་མེད་པ་ལ་གོ་རྒྱུ་
ཡིན་པས་དེ་ཉིད་ཇི་ལྟ་བ་བཞིན་དུ་མངོན་སུམ་དུ་ཐུགས་སུ་ཆུད་པ་ནི་ཐུབ་པ་སངས་རྒྱས་
བཅོམ་ལྡན་འདས་ཉག་ཅིག་མ་གཏོགས་གཞན་མི་སྟེགས་པའི་སྟོན་པ་ལ་སོགས་མེད་པས་
དེ་བཞིན་གཤེགས་པ་གཞན་ཡོད་པ་མ་ཡིན་ནོ།།ཞེས་གསུངས་པ་ཡིན་ཏེ།(རྩ་བ་ལས།ཐུབ་
པ་མ་གཏོགས་ཇི་ལྟའི་དངོས།།དེ་བཞིན་གཤེགས་པ་ཡོད་མ་ཡིན།།)ཞེས་གསུངས་སོ།།
དེ་ལ་བྱེ་བྲག་པ་སོགས་ཀྱིས་འབྲས་བུའི་དོན་དུ་སྐྱེས་པ་རྣམས་རྟག་པ་མིན་ཡང༌།
བསྐྱེད་བྱ་སྐྱེད་བྱེད་གཉིས་ཀ་མ་ཚང་བ་དང་སྐྱེད་བྱེད་ཡིན་ཡང་བསྐྱེད་བྱར་མེད་པས་
རྡུལ་ཕྲ་རབ་རྣམས་རྟག་པའང་བདེན་པར་གྲུབ་པ་ཡིན་ནོ་ཞེས་ཟེར། དེའི་ལན་དགག་པ་
ནི།(རྩ་བ་ལས།གང་ཞིག་གང་ན་ནམ་དུ་ཡང་།།མ་བརྟེན་པར་ནི་ཡོད་ཉིད་མེད།།དེས་ན་
ནམ་ཡང་གང་ཞིག་ཏུའང༌།། རྟག་པ་འགའ་ཡང་ཡོད་མ་ཡིན།།)ཞེས་གསུངས་པ་ལས།ཕྱི་
ནང་གི་དངོས་པོ་རྣམས་ཕན་ཚུན་ལྟོས་པ་ལ་མ་བརྟེན་པར་ཡུལ་དུས་ནམ་ཡང་རྟག་པའི་
དངོས་པོ་ཞིག་རྙེད་པའི་གོ་སྐབས་ཡོད་པ་མིན་ཏེ། ཡོད་པ་ཐམས་ཅད་ཕན་ཚུན་བརྟེན་
104

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
ནས་ཡོད་པ་ཡིན་གྱི་རང་གི་ངོ་བོས་གྲུབ་པ་ཅུང་ཟད་ཙམ་ཡང་མེད་པའི་ཕྱིར་རོ།། ཞེས་
རང་བཞིན་གྱིས་གྲུབ་པ་སྤྱིར་དགག་ནས།བྱེ་བྲག་ཏུ་དགག་པ་ལའང་།གང་ཟག་གི་བདག་
དགག་པ་དང་། འདུས་མ་བྱས་གསུམ་རྫས་སུ་ཡོད་པ་དགག་པ་དང་།དུས་རྟག་པ་དགག་
པ་དང་།རྡུལ་ཕྲན་རྟག་པ་དགག་པ་དང་། ཐར་པ་རྫས་སུ་གྲུབ་པ་དགག་པ་དང་ལྔ་ལས།
དང་པོ་གང་ཟག་གི་བདག་དགག་པ་ལ་ཡང་དགག་བྱའི་བདག་ངོས་བཟུང་བ་དང་།
བདག་མེད་པའི་དོན་གཏན་པ་འབབ་པ་གཉིས་ལས།དེ་ལ་དང་པོ་ཐ་སྙད་དུ་ཡོད་པའི་
བདག་དང་།རང་བཞིན་གྱིས་གྲུབ་པའི་བདག་སོ་སོར་ཕྱེད་མ་ནུས་ན་བདག་རང་བཞིན་
གྱིས་གྲུབ་པ་བཀག་ན་ཐ་སྙད་དུ་ཡོད་པའི་བདག་ཀྱང་ཁེགས་ནས་ཡོད་པར་འཇོག་མི་ཤེས་
པས་ཆད་ལྟ་ཅན་དུ་འགྱུར་བ་དང་།ཐ་སྙད་དུ་ཡོད་པའི་བདག་ཡོད་པར་ཁས་བླངས་ན་
རང་བཞིན་གྱིས་གྲུབ་པའི་བདག་ཀྱང་འགོག་མི་ནུས་པས་རྟག་ལྟ་ཅན་དུ་འགྱུར་བས་
དགག་བྱ་ངོས་བཟུང་བ་ཤིན་ཏུ་གལ་ཆེས་བས་དང་པོ་དགག་བྱ་ངོས་བཟུང་དགོས་སོ།།
དེ་ཡང་དགག་བྱའི་བདག་བློའི་ཡུལ་དུ་ཤར་བ་ལ་དགག་གཞི་གང་ཟག་འཇོག་
ཚུལ་ངེས་པར་དུ་ཤེས་དགོས་པས་ཐ་སྙད་དུ་ཡོད་པའི་བདག་གམ་ང་འཇོག་ཚུལ་ལ།
གཞན་སྡེ་རྣམས་ཀྱིས་བདག་ཕུང་པོ་དང་ངོ་བོ་གཅིག་ཡིན་ན་ཕུང་པོ་སྐྱེ་བ་དང་འཇིག་
པའི་བདག་ཉིད་ཅན་ཡིན་པས་བདག་ཀྱང་སྐྱེ་འཇིག་ཅན་དུ་འགྱུར་རོ་སྙམ་ནས།ཕུང་པོ་
ལས་ངོ་བོ་ཐ་དད་པའི་རང་དབང་དུ་གྲུབ་པའི་བདག་རྟག་པ་ཞིག་སྔ་མ་ནས་འདིར་འོང་
འདི་ནས་ཕྱི་མར་འགྲོ་བའི་བདག་གམ་གང་ཟག་ཅིག་འདོད།རང་སྡེ་འོག་མ་རྣམས་ཀྱིས་
ཕུང་པོ་ལས་ངོ་བོ་ཐ་དད་ན་ཕུང་པོ་མ་བཟུང་བར་བདག་བཟུང་དུ་ཡོད་པར་ཐལ་བ་
སོགས་ཀྱིས་གནོད་པར་མཐོང་ནས་ཕུང་པོ་དང་རང་བཞིན་གཅིག་པའི་བདག་གམ་གང་
ཟག་འདོད།དེ་ལ་ཕུང་པོ་ལྔ་ག་བདག་ཏུ་འདོད་པ་དང༌།ཡིད་ཀྱི་རྣམ་ཤེས་བདག་ཏུ་
འདོད་པ་དང་།ཀུན་གཞི་རྣམ་ཤེས་བདག་ཏུ་འདོད་པ་སོགས་དུ་མ་ཡོད་ཀྱང་མང་བས་
འཇིག་ནས་མ་བྲིས་སོ།།ལུགས་མཆོག་ཏུ་གྱུར་པའི་དཔལ་ལྡན་ཐལ་འགྱུར་བས་ནི་ཕུང་པོ་
ལས་ངོ་བོ་ཐ་དད་པ་དང་ཕུང་པོ་ཚོགས་པ་དང་ཡ་གྱལ་གང་ལ་ཡང་བདག་གམ་གང་
ཟག་མི་འཇོག་པར་ཕུང་པོ་དེ་དག་ལ་བརྟེན་ནས་བཏགས་པའི་ང་ཙམ་ཞིག་ལ་ངའམ་གང་
ཟག་འཇོག་ལ་དེ་ཡང་དགོངས་པ་རབ་གསལ་ལས། ཉེ་བར་བྱའི་ཕུང་པོའི་གསེབ་ནས་མི་
105

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འཇོག་པར་དེ་དག་གི་ཉེ་བར་ལེན་པ་པོ་འཇོག་པ་ནི་ཤིན་ཏུ་ལེགས་པ་ཡིན་ནོ་ཞེས་
གསུངས་པས་ཕུང་པོ་ལྔ་ནི་ཉེ་བར་བླང་བྱ་དང་དེ་དག་གི་ཉེ་བར་ལེན་པ་པོ་ཞིག་ལ་
བདག་གམ་གང་ཟག་ཏུ་འཇོག་པ་ཤིན་ཏུ་གསལ་བའི་ཕྱིར་རོ།།
དེས་ན་གང་ཟག་གི་བདག་མེད་ཞེས་པའི་མེད་རྒྱུའི་བདག་དེ་ལ་ཡང་གྲུབ་མཐའ་
སྨྲ་བ་རྣམས་ཀྱིས་འཇོག་ཚུལ་མི་འཐད་པ་དུ་མ་སྣང་བས།རང་རྒྱུད་པ་མན་གྱི་རང་སྡེ་གྲུབ་
མཐའ་སྨྲ་བ་རྣམས་ཀྱིས་གང་ཟག་གི་བདག་མེད་ཅེས་པའི་བདག་ནི་གང་ཟག་རང་རྐྱ་ཐུབ་
པའི་རྫས་ཡོད་ཀྱི་བདག་ཙམ་ལ་ངོས་བཟུང་ནས་དེའི་སྟོང་པ་ལ་གང་ཟག་གི་བདག་མེད་
ཕྲ་མོར་འདོད་པས་གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀྱི་དགག་བྱར་
ཕྲ་རགས་ཀྱིས་ཁྱད་པར་ཡོད་པར་འདོད།དཔལ་ལྡན་ཐལ་འགྱུར་བས་ནི་དེ་ཙམ་གྱི་བདག་
མེད་ཕྲ་མོ་མི་འཇོག་པར་རང་དབང་དུ་གྲུབ་པའམ་རང་གི་མཚན་ཉིད་ཀྱིས་དང་རང་
བཞིན་གྱིས་གྲུབ་པ་ལ་དགག་བྱའི་བདག་དང་དེའི་སྟོང་པ་ལ་བདག་མེད་ཕྲ་མོར་འདོད་
པས་བདག་མེད་གཉིས་ནི་དགག་བྱས་ཁྱད་པར་མི་འབྱེད་པར་དགག་གཞི་ཆོས་ཅན་གྱི་
དབང་གིས་བདག་མེད་ཕྲ་མོ་ལ་གང་ཟག་དང་ཆོས་ཀྱི་བདག་མེད་གཉིས་སུ་འདོད་དེ།
འཇུག་པ་ལས།བདག་མེད་འདི་ནི་འགྲོ་རྣམས་བགྲོལ་ཕྱིར།། ཆོས་དང་གང་ཟག་དབྱེ་བའི་
རྣམ་གཉིས་གསུངས།།ཞེས་གསུངས་པའོ།།
གཉིས་པ་བདག་མེད་པའི་དོན་གཏན་ལ་དབབ་ཚུལ་ལ་ཡང་སྤྱིར་ཆོས་ཅན་སོ་སོ་
བ་དཔག་ཏུ་མེད་པ་ལ་རང་བཞིན་འགོག་པའི་རིགས་པ་མི་འདྲ་བ་དུ་མ་གསུངས་ཀྱང༌།
རྣལ་འབྱོར་བས་འཇུག་པའི་ཚེ་ནི་མདོར་བསྡུས་ནས་བདག་དང་བདག་གི་བ་ལ་རང་
བཞིན་མེད་པར་གཏན་ལ་ཕབ་ནས་འཇུག་པ་ཡིན་པས། འདི་ལས་ནི་གང་ཟག་གི་བདག་
གམ་གང་ཟག་རང་བཞིན་གྱིས་གྲུབ་པ་ཡོད་པ་མིན་ཏེ།རང་བསྐྱེད་པའི་རྒྱུ་ཉེར་ལེན་དང་
ལྷན་ཅིག་བྱེད་རྐྱེན་སོགས་སྐྱེད་བྱེད་ཀྱི་རྒྱུ་མེད་པར་ནི་དངོས་པོ་འགའ་ཡང་ཡོད་པ་མིན་
ལ་རྒྱུ་དང་ལྡན་པའི་དངོས་པོ་ལ་ནི་རྟག་པ་ཡིན་པ་མི་འཐད་པའི་ཕྱིར་དང་།རྒྱུ་མེད་ལས་
གྲུབ་པའི་དངོས་པོ་ནི་དེ་ཁོ་ན་ཉིད་ཇི་བཞིན་མཁྱེན་པའི་སངས་རྒྱས་རྣམས་ཀྱིས་ཀྱང་མ་
གཟིགས་པས་ཕྱིར་ཡོད་པ་མ་ཡིན་ཏེ།(རྩ་བ་ལས།རྒྱུ་མེད་པར་ནི་དངོས་པོ་མེད།།རྒྱུ་ལྡན་
106

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
རྟག་པ་ཡོད་མིན་པ།། དེས་ན་རྒྱུ་མེད་ལས་གྲུབ་ནི།། དེ་ཉིད་མཁྱེན་པས་གྲུབ་མིན་
གསུངས།།) ཞེས་པའི་གཞུང་འདིས་བྱེ་བྲག་པ་སོགས་ཀྱི་འདོད་པའི་བདག་རང་བཞིན་གྱིས་
གྲུབ་པ་མི་འཐད་པར་བསྟན་ནས་བདག་རང་བཞིན་གྱིས་མེད་པར་གསུངས་པ་ཡིན་ནོ།།
་གང་ཟག་ཆོས་ཅན།རྟག་པའང་རང་བཞིན་གྱིས་མེད་དེ།རང་གི་
རྒྱུ་རྐྱེན་དུ་མ་ཚོགས་པ་ལས་སྐྱེས་བའི་ཕྱིར་ཅེས་པའོ།།དེ་ལྟར་ཆོས་ཐམས་ཅད་བདག་མེད་
པའང་རང་བཞིན་གྱིས་མེད་པ་ཡིན་པར་འདོད་ན།སྟོན་པས་ལུང་ཁ་ཅིག་ལས་བདག་ཡོད་
པར་གསུངས་པ་དང༌།ཁ་ཅིག་ལས་ནི་བདག་མེད་ཀྱང་རང་བཞིན་གྱིས་ཡོད་པར་གསུངས་
པ་རྣམས་ཀྱི་དགོངས་པ་ཇི་ལྟར་ཡིན་སྙམ་ན། དེ་ལྟར་བསྟན་པའི་དགོངས་པ་ནི་དཀར་
ནག་གི་ལས་ལས་འབྲས་བུ་བདེ་སྡུག་འབྱུང་བ་ལ་སྐུར་པ་འདེབས་པའི་གདུལ་བྱ་དམན་པ་
སྡིག་པ་མི་དགེ་བ་ལས་བཟློག་པའི་ཕྱིར། མདོ་སྡེ་འགའ་ཞིག་ཏུ་བདག་ཡོད་པར་གསུངས་
པ་དང་། མི་དགེ་བ་ལས་ལོག་ནས་དགེ་བ་བྱེད་ཅིང་བདག་ཏུ་འཛིན་པའི་དམ་པོས་
བཅིངས་པའི་ཁམས་གསུམ་ལས་འདས་ནས་ཐར་པའི་གྲོང་ཁྱོར་དུ་འགྲོ་མི་ནུས་པའི་གདུལ་
བྱ་བར་མ་དེ་དག་གི་འཇིག་ལྟ་ལྷོད་པར་བྱ་བའི་ཕྱིར་མདོ་ཁ་ཅིག་ཏུ་བདག་མེད་དོ་ཞེས་
ཀྱང་བསྟན་ཏོ།།ཆོས་ཟབ་མོ་ལ་ལྷག་པར་མོས་པའི་ས་བོན་སྨིན་པ་གསུངས་རབ་ཀྱི་དོན་
ཤིན་ཏུ་ཟབ་པའི་གཏིང་དཔོག་ནུས་པའི་གདུལ་བྱ་མཆོག་ལ་ནི།ཆོས་འགའ་ཡང་ངོ་བོ་
ཉིད་ཀྱིས་གྲུབ་པ་མེད་དོ་ཞེས་ཀྱང་བསྟན་པ་ཡིན་ཏེ།རྩ་བ་ཤེས་རབ་ལས།བདག་གོ་ཞེས་
ཀྱང་བཏགས་གྱུར་ཅིང་།།བདག་མེད་ཅེས་ཀྱང་བསྟན་པར་འགྱུར།།སངས་རྒྱས་རྣམས་ཀྱིས་
བདག་དང་ནི།།བདག་མེད་འགལ་མེད་ཞེས་ཀྱང་བསྟན།།ཞེས་གསུངས་པའི་དགོངས་
པའོ།།འོ་ན་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་མེད་གོམས་པ་ཙམ་ལ་བརྟེན་
ནས་ཉོན་མོངས་ཐམས་ཅད་ལས་གྲོལ་ནས་ཐར་པ་དང་ཐམས་ཅད་མཁྱེན་པ་ཐོབ་ནུས་
སམ་སྙན་ན།དེ་ནི་གཏན་མི་ནུས་ཏེ་འདི་ལ་ཁ་ཅིག།གང་ཟག་རང་རྐྱ་ཐུབ་པའི་རྫས་ཡོད་
ཀྱི་བདག་མེད་པ་མངོན་སུམ་དུ་མཐོང་ནས་དེ་ཉིད་གོམས་པར་བྱས་པ་ལས་ཉོན་མོངས་
ཐམས་ཅད་ལས་གྲོལ་བར་འགྱུར་བས།ཉོན་མོངས་ཟད་པའི་དོན་དུ་བདག་རང་བཞིན་
མེད་པ་རྟོགས་མི་དགོས་སོ་ཞེ་ན།དེ་ནི་མི་འཐད་དེ།སྤྱོད་འཇུག་ལས།གང་ཕྱིར་ལུང་ལས་
ལམ་འདི་ནི།།མེད་པར་བྱང་ཆུབ་མེད་པར་གསུངས།།ཞེས་དང༌།ཡུམ་གྱི་མདོ་ལས་དངོས་
107

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
པོའི་འདུཤེས་ཅན་ལ་ཐར་པ་མེད་པ་དང༌། ཞེས་གསུངས་པ་སོགས་ཀྱིས་བདག་རང་བཞིན་
མེད་པ་རྟོགས་པའི་ལྟ་བ་འདི་མེད་ན་ཉན་རང་གི་ཐར་པ་ཙམ་ཡང་ཐོབ་མི་ནུས་པར་
གསུངས་ན་ཐེག་ཆེན་གྱི་ཐར་པ་ཐོབ་ག་ལ་ནུས་ཏེ་མི་ནུས་སོ།། དེས་ན་ཐེག་ཆེན་གྱི་ཐར་བ་
ཐོབ་པ་ལ་ནི་རིག་པ་དྲུག་པ་ལས། དགེ་བ་འདི་ཡིས་སྐྱེ་བོ་ཀུན།།བསོད་ནམས་ཡེ་ཤེས་
ཚོགས་བསགས་ཤིང་།། བསོད་ནམས་ཡེ་ཤེས་ལས་བྱུང་བ།། དམ་པ་གཉིས་ནི་ཐོབ་པར་
ཤོག།ཅེས་གསུངས་པ་ལྟར་ཐེག་ཆེན་གྱི་རིགས་ཅན་རྣམས་ཀྱི་དོན་དུ་གཉེར་བྱ་གཙོ་བོ་ནི་
ཆོས་གཟུགས་ཀྱི་སྐུ་དམ་པ་འདི་གཉིས་ཡིན་ལ།དེ་ཐོབ་པར་བྱེད་པ་ལ་ཡང་བསོད་ནམས་
དང་ཡེ་ཤེས་ཀྱི་ཚོགས་ཟུང་དུ་འབྲེལ་བ་ལ་རག་ལས་ཤིང་།དེ་ལྟར་ཚོགས་གཉིས་ཟུང་དུ་
འབྲེལ་བ་ལ་ནི།གཞིའི་གནས་ལུགས་བདེན་གཉིས་ཟུང་འཇུག་ཏུ་གཏན་ལ་འབེབས་ཚུལ་
ཕྱིན་ཅི་མ་ལོག་པ་ཞིག་ལ་ངེས་པ་རྙེད་པ་ཞིག་དགོས་པས། དེ་ཡང་རྒྱུ་འབྲས་སོ་སོ་མ་
འཆོལ་བར་འབྱུང་བའི་རྟེན་འབྲེལ་གྱི་ཚུལ་ལ་ངེས་པ་རྙེད་པ་ཞིག་མེད་ན་བསོད་ནམས་ཀྱི་
ཚོགས་གསོག་པ་ལ་སྙིང་ནས་གུས་པར་མི་འགྱུར་པ་དང༌།ཆོས་གང་ཡང་རང་བཞིན་གྱིས་
གྲུབ་པ་རྡུལ་ཙམ་ཡང་མེད་པར་ངེས་པ་རྙེད་པ་མེད་ན་ཡེ་ཤེས་ཀྱི་ཚོགས་མཚན་ཉིད་ཚང་
བ་གསོག་མི་ནུས་ཏེ། སྟོང་པ་ཉིད་ཕྱིན་ཅི་མ་ལོག་པ་མ་ངེས་པར་ཡེ་ཤེས་ཀྱི་ཚོགས་མཚན་
ཉིད་ཚང་བ་གསོག་པའི་ཐབས་མེད་པའི་ཕྱིར་རོ།། དེ་ལྟར་ཡེ་ཤེས་ཀྱི་ཚོགས་མཚན་ཉིད་
ཚང་བ་ཞིག་གསོག་པ་ལ་སྟོང་པ་ཉིད་ཕྱིན་ཅི་མ་ལོག་པ་རྟོགས་པ་ལ་རག་ལས་པ་ཡིན་ནོ།།
དེས་ན་དེ་ཁོ་ན་ཉིད་ལ་འཇུག་པའི་རིམ་པ་དང་།དེ་ཁོ་ན་ཉིད་གཏན་ལ་དབབ་
ཚུལ་ཇི་ལྟར་ཡིན་སྙམ་ན། དབུ་མ་འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་
ཚོགས་ལ།།ལྟ་ལས་བྱུང་བར་བློ་ཡིས་མཐོང་གྱུར་ཅིང༌། བདག་ནི་འདི་ཡི་ཡུལ་དུ་རྟོགས་
བྱས་ནས།།རྣལ་འབྱོར་བ་ཡིས་བདག་ནི་འགོག་པར་བྱེད།། ཞེས་ཇི་སྐད་གསུངས་པ་ལྟར།
དང་པོར་འཁོར་བའི་ཉེས་སྐྱོན་སྐྱེ་རྒ་ན་འཆི་དང་ཆགས་སྡང་སོགས་ཀྱི་ཉེས་སྐྱོན་བསམས་
ནས་ཡིད་སུན་ཏེ། དེ་ལ་འབྲལ་འདོད་རྣལ་མ་ཞིག་སྐྱེས་དགོས། དེ་ནས་ཉེས་སྐྱོན་ཐམས་
ཅད་ཀྱི་རྩ་བ་མ་ལོག་ན་དེ་དག་ལྡོག་པའི་ཐབས་མེད་པར་མཐོང་ནས། དེའི་རྒྱུ་འམ་རྩ་བ་
གང་ཡིན་བརྟགས་ནས་མ་རིག་པའམ་འཇིག་ཚོགས་ལ་ལྟ་བའི་རྩ་བ་ཅན་དུ་མཐོང་ཞིང་
སྤོང་འདོད་ཀྱི་བློ་བཅོས་མ་མ་ཡིན་པ་ཞིག་སྐྱེས་དགོས་པ་ཡིན་ནོ།། མ་རིག་པའམ་འཇིག་
108

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
ལྟ་སྤང་པ་ལ་ཡང་དེའི་ཇི་ལྟར་བཟུང་བ་ལྟར་གྱི་ཡུལ་གྱི་བདག་མེད་པ་མཐོང་དགོས་ཏེ།
ཐར་པ་ཐོབ་པ་ལ་འཁོར་བའི་རྩ་བ་བདག་འཛིན་གྱི་ཞེན་ཡུལ་མ་བཀག་པར་བདག་འཛིན་
སྤོང་མི་ནུས་པའི་ཕྱིར།ཞེས་པ་སྟེ་བཞི་བརྒྱ་པ་ལས།ཡུལ་ལ་བདག་མེད་མཐོང་ན་ནི།། སྲིད་
པའི་ས་བོན་འགག་པར་འགྱུར།།ཞེས་དང༌།ཆོས་དབྱིངས་བསྟོད་པ་ལས།མཆོག་ཏུ་སེམས་
ནི་སྦྱོང་བྱེད་པའི།།ཆོས་ནི་རང་བཞིན་མེད་པ་ཡིན།།ཞེས་དང་།རྣམ་འགྲེལ་ལས། འདི་ཡུལ་
སུན་ཕྱུང་མེད་པར་ནི།།དེ་སྤོང་བར་ནི་ནུས་མ་ཡིན།།ཞེས་གསུངས་པ་ཐམས་ཅད་དགོངས་
པ་མཐུན་པའི་ཕྱིར།དེ་ལྟར་ན་གང་ཟག་རང་བཞིན་གྱིས་མ་གྲུབ་པར་རྟོགས་པའི་ཚད་མ་
ཉིད་ཀྱིས་གང་ཟག་གི་བདག་འཛིན་ཀུན་བརྟགས་དང༌།ལྷན་སྐྱེས་གཉིས་ཀའི་ཞེན་ཡུལ་
སུན་ཕྱུང་ཞིང་བདག་འཛིན་གཉིས་ཀ་ལ་སྒྲོ་འདོགས་ཆོད་པ་རྩ་ཤེའི་རྣམ་བཤད་ཀྱི་
དགོངས་པ་ཡིན་པ་དབུ་མ་མཐའ་དཔྱོད་ལས་གསུངས་པའི་ཕྱིར་རོ།།
གཉིས་པ་འདུས་མ་བྱས་གསུམ་རྫས་སུ་ཡོད་པ་དགག་པ་ལ། ཆོས་མངོན་པའི་
བསྟན་བཅོས་ལས་ནམ་མཁའ་དང་འགོག་པ་གཉིས་རྟག་རྫས་སུ་ཡོད་པར་འདོད་དེ།
མཛོད་ལས།དེ་ལ་ནམ་མཁའ་མི་སྒྲིབ་པའོ།།ཞེས་གསུངས་པ་ལྟར་ནམ་མཁའ་ནི་སྒྲིབ་པ་
དང་བྲལ་བའི་གཟུགས་ཅན་གྱི་གོ་འབྱེད་པའོ།།ཞེས་གཟུགས་ཅན་སྐྱེ་བའི་གོ་འབྱེད་པ་དང་
རླུང་གི་རྟེན་བྱེད་པའི་རྫས་སུ་ཡོད་པར་འདོད་པ་དང༌།འགོག་པ་གཉིས་ཀྱིས་རང་རང་གི་
དགག་བྱ་སྐྱེ་བ་ལ་གེག་བྱེད་པས་རྟག་རྫས་སུ་འདོད་པའོ།། དེ་དག་གིས་ནི་ཐོགས་བཅས་ཀྱི་
གཟུགས་བཀག་པ་ཙམ་ལ་ནམ་མཁའ་ཞེས་ཐ་སྙད་བཏགས་པ་སོགས་ཀྱི་དོན་མ་རྟོགས་
པའི་མི་མཁས་པའི་སོ་སོའི་སྐྱེ་བོ་དག་གིས་རྟག་རྫས་སུ་རྟོག་པར་བྱེད་པ་ཡིན་གྱིས་དངོས་
པོའི་དེ་ཁོ་ན་ཉིད་ལ་ཤིན་ཏུ་མཁས་པ་རྣམས་ཀྱིས་དེ་དག་ལ་དོན་དམ་པར་གྲུབ་པ་ལྟ་
ཞོག་ཐ་སྙད་པའི་ཚད་མའི་གཞལ་བྱའི་དོན་ཙམ་དུ་ཡང་རྟག་རྫས་སུ་མ་མཐོང་བའི་ཕྱིར་
རོ།།དེ་ལྟར་ཡང་རྩ་བ་ལས།(མཁའ་ལ་སོགས་རྣམས་རྟག་གོ་ཞེས།། སོ་སོའི་སྐྱེ་བོ་དག་གི་
རྟོག།མཁས་པ་རྣམས་ཀྱིས་དེ་དག་ལ།།འཇིག་རྟེན་པས་ཀྱང་དོན་མ་མཐོང༌།)ཡང་དེ་དག་
གིས་ནམ་མཁའ་ནི་རྟག་པ་ཡིན་ཏེ།ཕྱོགས་ཐམས་ཅད་ལ་ཁྱབ་པའི་ཕྱིར།གང་མི་རྟག་པ་དེ་
ནི་ཁྱབ་པ་མིན་ཏེ། དཔེར་ན་བུམ་པ་བཞིན་ནོ།། ཞེས་ནམ་མཁའ་ནི་ཕྱོགས་ཐམས་ཅད་ལ
ཁྱབ་པ་དང་ཆ་མེད་ཀྱི་གཞི་མཐུན་དུ་ཁས་བླངས་པ་ལ།དེ་གཉིས་འགལ་བར་བསྟན་པའི་
109

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
སྒོ་ནས་རྟག་རྫས་ཀྱི་ནམ་མཁའ་ཡོད་པ་བཀག་པ་ཡིན་ཏེ།རྩ་བ་ལས།(ཕྱོགས་ཞེས་བྱ་བ་
ཕྱོགས་ཅན་ནི།།ཀུན་ལ་གནས་པ་མ་ཡིན་ཏེ།།དེ་ཕྱིར་ཕྱོགས་ཅན་ལ་ཕྱོགས་ནི།། གཞན་ཡཡང་
ཤིན་ཏུ་གསལ་བར་ཡོད།།)ཞེས་ནམ་མཁའ་ནི་ནམ་མཁའི་ཆ་ཤས་དག་ལ་ལྟོས་པའི་ཆ་
ཅན་ཡིན་ལ།དེ་ཤར་གྱི་བུམ་པ་ལ་སྦྱོར་བའི་ནམ་མཁའི་ཕྱོགས་ཞེས་བྱ་བ་ཕྱོགས་ཅན་གྱི་
ནམ་མཁའ་ནི་ཤར་གྱི་བུམ་པ་ལས་གཞན་པའི་ནུབ་ཀྱི་བུམ་པ་སོགས་ཀུན་ལ་ཡོད་པ་མ་
ཡིན་ནོ།།གལ་ཏེ་ཤར་གྱི་བུམ་པ་ལ་གནས་པའི་ནམ་མཁའ་ནི་ནུབ་ཀྱི་བུམ་པ་སོགས་ཀུན་
ལ་གནས་པར་འདོད་ན་ནི་ཤར་གྱི་བུམ་པ་ཡང་ནུབ་ཀྱི་བུམ་པ་སོགས་དངོས་པོ་ཀུན་ལ་
ཡོད་པར་ཐལ་བའི་ཕྱིར་རོ།དེ་ལ་ཡང་མངོན་སུམ་གྱིས་གནོད་བའི་ཕྱིར་རིགས་པ་མ་ཡིན་
ནོ།། ཅི་སྟེ་ཉེས་པ་འདི་སྤང་བར་འདོད་ནས་ཤར་གྱི་བུམ་པ་ལ་ཁྱབ་པའི་ནམ་མཁའ་ནི་
ནུབ་ཀྱི་བུམ་པ་ལ་མི་གནས་པར་འདོད་ན་ནི་དེའི་ཚེ་གདོན་མི་ཟ་བར་ཕྱོགས་ཅན་ནམ་
མཁའ་ལ་ཕྱོགས་ཏེ་ཆ་ཤས་ནི་གཞན་ཡང་ཤིན་ཏུ་གསལ་བར་ཡོད་དགོས་པས་དེའི་ཕྱིར་
ཕྱོགས་ཐམས་ཅད་ལ་ཡོད་པ་མ་ཡིན་པའི་ཆ་དང་ལྡན་པའི་ཆ་ཅན་ནམ་མཁའ་ལ་ནི་བུམ་
པ་ལྟར་ཁྱབ་པ་ཉིད་འགལ་བའི་ཕྱིར་རོ།།(སྐབས་འདིར་བཞི་བརྒྱ་པའི་ཟླ་འགྲེལ་ལས། དེ་
ལྟར་ཁས་མི་ལེན་པ་ལ་ཡང་གདོན་མི་ཟ་བར་ཇི་སྐད་བཤད་པའི་ཉེས་པར་འགྱུར་རོ།།དེའི་
ཕྱིར་ནམ་མཁའ་ནི་རྟག་པ་མ་ཡིན་ནོ།། ཇི་སྐད་དུ་བཅོམ་ལྡན་འདས་ཀྱིས་འོད་སྲུངས་རྟག་
ཅེས་བྱ་བ་འདི་མཐའ་གཅིག་གོ། མི་རྟག་ཅེས་བྱ་བ་འདི་ནི་མཐའ་གཉིས་པའོ། )ཞེས་
གསུངས་པ་དང་།(དེ་བཞིན་དུ་འཕགས་པ་གསང་བ་བསམ་གྱིས་མི་ཁྱབ་པ་བསྟན་པའི་
མདོ་ལས་ཞི་བའི་བློ་གྲོས་འདི་ལྟ་སྟེ།དཔེར་ན་ནམ་མཁའ་ནི་སུ་ཀྱང་རྟག་པའམ་མི་རྟག་
པར་བརྗོད་པར་བྱ་བ་མ་ཡིན་ཏེ།ཞི་བའི་བློ་གྲོས་དེ་བཞིན་དུ་དེ་བཞིན་གཤེགས་པའི་སྐུ་
ཡང་སུས་ཀྱང་རྟག་པ་དང་མི་རྟག་པར་བརྗོད་པར་བྱ་བ་མ་ཡིན་ནོ་ཞེས་བྱ་བ་གསུངས་པ་
སོགས་ལ་ལྟོས་ནས་ནམ་མཁའ་སོགས་ཆོས་ཐམས་ཅད་ཐ་སྙད་དུ་ཡོད་པ་མ་ཡིན་པར་
འདོདད་པ་དང་།ཐ་སྙད་དུ་ཡོད་ཀྱང་རང་བཞིན་གྱིས་མེད་པར་འདོད་པའི་ལུགས་གཉིས་
ལས།དང་པོ་ནི། གལ་ཏེ་ཆོས་ཐམས་ཅད་ཐ་སྙད་དུ་ཡོད་པར་འདོད་ན་ནི་ཚད་མས་མ་
གྲུབ་པར་ཡོད་པར་འདོད་པ་ནི་རིགས་པའི་ལམ་ལས་འདས་ཤིང༌།ཚད་མའི་གྲུབ་པར་
འདོད་ན་ནི་འཕགས་པའི་ཚད་མས་གྲུབ་དང་འཇིག་རྟེན་པའི་ཚད་མས་གྲུབ།འཕགས་
110

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
པའི་ཚད་མས་གྲུབ་པར་འདོད་པ་ནི་མི་འཐད་དེ།(༡)འཕགས་པའི་ཡེ་ཤེས་ཀྱིས་སྐྱེས་བ་ལ་
སོགས་པའི་ཆོས་ཐམས་ཅད་མེད་པ་གཟིགས་པའི་ཕྱིར་ཏེ།གལ་ཏེ་མེད་པར་མ་གཟིགས་ན་
ནི་འཕགས་པའི་མཉམ་གཞག་ཡེ་ཤེས་ཀྱིས་སྐྱེས་བ་ལ་སོགས་པ་མ་ཁེགས་པར་འགྱུར་ལ་དེ་
འདོད་ན་ནི་དཔྱད་བཟོད་ཀྱི་དངོས་པོ་ཡོད་པར་ཐལ་བའི་ཕྱིར་རོ།། དེ་ཡང་འདོད་པ་ནི་མི་
འཐད་དེ།དབུ་མ་འཇུག་པ་ལས།གང་ཕྱིར་དངོས་པོ་འདི་དག་རྣམ་དཔྱད་ན།།དེ་ཉིད་
བདག་ཅན་དངོས་ལས་ཚུ་རོལ་ཏུ།། གནས་རྙེད་མ་ཡིན་དེ་ཕྱིར་འཇིག་རྟེན་གྱི།། ཐ་སྙད་
བདེན་ལ་རྣམ་པར་དཔྱད་མི་བྱ།། ཞེས་པའི་གཞུང་འདིས་ཐ་སྙད་བདེན་པ་རིགས་པས་
དཔྱད་བཟོད་ཡོད་པ་བཀག་པའི་ཕྱིར་རོ།།
(༢)འཇིག་རྟེན་གྱི་མིག་ཤེས་ལ་སོགས་པའི་ཐ་སྙད་པའི་ཚད་མས་གྲུབ་པར་འདོད་
པ་ཡང་མི་རིགས་ཏེ། དེ་དག་ནི་ཡུལ་ཇི་ལྟ་བ་བཞིན་དུ་མི་མཐོང་བའི་འཁྲུལ་བའི་བློ་ཡིན
པས་ཚད་མ་མ་ཡིན་པའི་ཕྱིར་ཏེ།ཏིང་ངེ་འཛིན་རྒྱལ་པོ་ལས།མིག་དང་རྣ་བ་སྣ་ཡང་ཚད་
མ་མིན།།ལྕེ་དང་ལུས་དང་ཡིད་ཀྱང་ཚད་མ་མིན།། གལ་ཏེ་དབང་པོ་འདི་དག་ཚད་ཡིན་
ན།།འཕགས་པའི་ལམ་གྱིས་སུ་ལ་ཅི་ཞིག་བྱ།།ཞེས་གསུངས་པའི་ཕྱིར་རོ།།གལ་ཏེ་འཕགས་
པའི་ཚད་མས་མེད་པར་གཟིགས་ནས་མེད་གོ་མི་ཆོད་པ་དང་ཐ་སྙད་པའི་ཚད་མས་ཡོད་
པར་གཟིགས་ནས་ཡོད་གོ་ཆོད་པར་འདོད་ན་ནི། བཅོམ་ལྡན་འདས་ཀྱིས་བློ་གྲོས་མི་ཟད་
པའི་མདོ་ལས།རྟོན་པ་བཞི་དང་མི་རྟོན་པ་བཞི་གསུངས་པ་འདི་བཟློག་སྟེ་སྨྲ་རིགས་པར་
འགྱུར་བའི་ཕྱིར་ཏེ།(༣)རྣམ་ཤེས་ལ་མི་རྟོན་ཡེ་ཤེས་ལ་རྟོན་གསུངས་པ་གོ་བཟློག་ནས་སྨྲ་
རིགས་པ་དང༌།(༤)གཞན་ཡང་དྲང་དོན་གྱི་མདོ་ལ་ངེས་དོན་དང་ངེས་དོན་གྱི་མདོ་ལ་
དྲང་དོན་དུ་འཛིན་རིགས་པར་ཡང་འགྱུར་ཏེ། འཁོར་ལོ་དང་པོའི་སྐབས་སུ་གཟུགས་ལ་
སོགས་པ་ཡོད་པར་གསུངས་པ་སྒྲ་ཇི་བཞིན་དུ་ཁས་ལེན་རིགས་འཁོར་ལོ་བར་པའི་སྐབས་
སུ་གཟུགས་ལ་སོགས་པ་མེད་པར་གསུངས་པ་སྒྲ་ཇི་བཞིན་དུ་ཁས་ལེན་མི་རིགས་པའི་ཕྱིར།
(༥)གཞན་ཡང་མྱུ་གུ་ལ་སོགས་པའི་དངོས་པོ་ཐམས་ཅད་ཡོད་པར་འདོད་ན་དེ་དག་རང་
རང་གི་རྒྱུ་ལས་སྐྱེ་དགོས་པས་དངོས་པོ་སྨྲ་བ་ལ་མཐའ་བཞིའི་སྐྱེ་བ་བཀག་པའི་རྟགས་
ཀྱིས་མྱུ་གུ་རྣམས་སྐྱེ་བ་ལ་སོགས་པ་འགོག་པ་མི་རིགས་པར་འགྱུར་ཏེ། མཐའ་བཞི་གང་
ཡང་མ་ཡིན་པའི་སྐྱེ་བ་ཁས་བླངས་པའི་ཕྱིརོ།།ཉེས་པ་དེ་སྤང་འདོད་ནས་མཐའ་བཞི་གང་
111

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རུང་ལས་སྐྱེ་བར་འདོད་ན་ནི་བདག་དང་རྒྱུ་མེད་དང་གཉིས་ཀ་ལས་སྐྱེ་བ་མི་རིགས་པས་
གཞན་ལས་སྐྱེ་བ་ཁས་བླང་དགོས་ལ།དེ་ཡང་མི་རིགས་ཏེ་འཇུག་པ་རྩ་འགྲེལ་ལས་ལུང་
རིགས་དུ་མས་ཐ་སྙད་དུ་ཡང་གཞན་ལས་སྐྱེ་བཀག་པའི་ཕྱིར་རོ།།ཞེས་ཆོས་རྣམས་ཐ་སྙད་
དུ་ཡོད་པ་ལ་སྐྱོན་མང་དུ་གསུངས་པ་དང༌།(༦)གཞན་ཡང་སྟོང་པ་ཉིད་སྒོམ་པའི་སྐབས་
སུ།ཆོས་གང་ཞིག་དམིགས་པའི་གཏད་སོ་བྱས་ནས་དེ་ལ་སེམས་བཟུང་ནས་སྒོམ་ན་མཚན་
འཛིན་དུ་འགྲོ་བ་ཡིན་ཏེ།རིན་ཆེན་ཕྲེང་བ་ལས།ཇི་སྲིད་ཕུང་པོ་འཛིན་ཡོད་པ།། དེ་སྲིད་
དེ་ལ་ངར་འཛིན་ཡོད།། ཅེས་གསུངས་པས། དམིགས་པའི་ཡུལ་གང་ཡང་མེད་པར་རྟེན་
མེད་དུ་འཇོག་པ་ཉིད་སྟོང་ཉིད་སྒོམ་པའི་དོན་དུ་འདོད་དགོས་པའི་ཕྱིར་དང་།། (༧)ཡང་
རིགས་པས་དཔྱད་པ་ན་རང་གིས་ཁས་བླངས་པའི་ཀུན་རྫོབ་པའི་ཆོས་རྣམས་དང།དངོས་
པོ་སྨྲ་བས་སྒྲོ་བཏགས་པའི་ཆོས་རྣམས་ལ་རིགས་པས་གནོད་ན་གནོད་མཉམ་དང་མི་
གནོད་ན་མི་གནོད་མཉམ་དུ་སོང་བས།དབང་ཕྱུག་དང་གཙོ་བོ་ལ་སོགས་པ་ཐ་སྙད་དུ་
མེད་པར་འདོད་ན་གཟུགས་ལ་སོགས་པ་ཡང་མེད་པར་འདོད་དགོས་པ་དང་གཟུགས་ལ་
སོགས་པ་ཐ་སྙད་དུ་ཡོད་པར་འདོད་ན་དབང་ཕྱུག་དང་གཙོ་བོ་སོགས་ཀྱང་ཡོད་པར་
འདོད་དགོས་པ་གཉིས་མཚུངས་པར་མཐོང་ནས།ཆོས་གང་ལ་ཡང་རང་ལུགས་ཀྱིས་འདི་
ཡིན་འདི་མིན་གྱི་ངོས་བཟུང་ངམ་ཁས་ལེན་ཅི་ཡང་བྱར་མི་རུང་བ་ལ་དབུ་མའི་དེ་ཁོ་ན་
ཉིད་རྙེད་པར་འདོད་ནས། དེ་དང་རྗེས་སུ་མཐུན་པའི་ཅིར་ཡང་མི་འཛིན་པར་འཇོག་པ་
ལ་ལྟ་བ་རྣམ་པར་དག་པའི་དོན་སྒོམ་པར་འདོད་པ་སོགས་ཤིན་ཏུ་མང་བར་གསུངས་སོ།།
གཞན་དག་གིས་བུམ་པ་ལ་སོགས་པ་རྣམས་མཆུ་དང་མགྲིན་པ་ལ་སོགས་གང་
ཡིན་རིགས་པས་དཔྱད་པ་ན་དེ་དག་གང་དུ་ཡང་དཔྱོད་བྱེད་ཀྱིས་མ་རྙེད་པ་ན་བུམ་
སོགས་མི་འདུག་གོ་སྙམ་དུ་ངེས་པ་འདྲེན་ལ།དེ་ནས་དཔྱོད་མཁན་ལའང་དེ་ལྟར་དཔྱད་
པ་ན་མི་འདུག་སྙམ་དུ་ངེས་པར་འགྱུར་རོ།།དེའི་ཚེ་དཔྱོད་མཁན་མེད་ན་བུམ་པ་ལ་སོགས་
མེད་པའང་སུ་ཞིག་གིས་ཤེས་སྙམ་ནས་ཡོད་པའང་མ་ཡིན་མེད་པའང་མ་ཡིན་གསུངས་པ་
ཡང་བྱུང་ངོ༌།།
112

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
གཉིས་པ་ཐ་སྙད་དུ་ཡོད་ལ་དོན་དམ་པར་མེད་པར་འདོད་པ་རྣམས་ཀྱིས་ནི།རྩོད་
ཟློག་ལས། གང་གིས་སྟོང་དང་རྟེན་འབྱུང་དང༌།། དབུ་མའི་ལམ་དུ་དོན་གཅིག་པར།།
གསུངས་ཆོས་མཚུངས་པ་མེད་ཡི།།སངས་རྒྱས་དེ་ལ་ཕྱག་འཚལ་ལོ།། ཞེས་རྟེན་འབྱུང་དང་
སྟོང་པ་དང་དབུ་མ་རྣམས་དོན་གཅིག་ཏུ་གསུངས་པ་དང༌།རྩ་ཤེས་ལས།རྟེན་ཅིང་འབྲེལ་
བར་འབྱུང་གང་།། དེ་ནི་སྟོང་པ་ཉིད་དུ་བཤད།། ཅེས་རྒྱུ་དང་རྐྱེན་ལ་བརྟེན་ནས་འབྱུང་
བའི་རྒྱུ་མཚན་གྱི་རང་བཞིན་གྱིས་སྐྱེས་པས་སྟོང་པའི་དོན་དུ་གསུངས་པ་དང༌། དེ་ནི་
བརྟེན་ནས་གདགས་པ་སྟེ།།དེ་ཉིད་དབུ་མའི་ལམ་ཡིན་ནོ།། ཞེས་ཤིང་རྟའི་རང་གི་ཡན་
ལག་ལ་བརྟེན་ནས་ཤིང་ལྟར་འདོགས་པ་ལྟར་མྱུ་གུ་ལ་སོགས་པ་ཡང་རང་གི་ཡན་ལག་ལ་
བརྟེན་ནས་བཏགས་པས་རང་བཞིན་གྱིས་མ་སྐྱེས་པའི་སྟོང་པ་ཉིད་དང་།རང་བཞིན་གྱིས་
མ་སྐྱེས་བའི་སྟོང་པ་ཉིད་ནི་ཡོད་མེད་ཀྱི་མཐའ་གཉིས་དང་བྲལ་བའི་དབུ་མ་དང་དེའི་
ལམ་དུ་བསྟན་པའོ།།ཞེས་གསུངས་པ་བཞིན་དུ་གཅིག་དུ་བྲལ་ལྟ་བུའི་རིགས་པ་དང་།རྣམ་
བདུན་གྱིས་རིགས་པ་སོགས་ལ་བརྟེན་ནས་རང་གི་ཡན་ལག་རྣམས་དང་གཅིག་དང་ཐ་
དད་སོགས་གང་དུ་གྲུབ་མ་གྲུབ་དཔྱད་ནས་གང་དུའང་མ་གྲུབ་པ་རྙེད་པ་ན།དེ་ནི་གཞི་
བུམ་སོགས་དང་གང་ཟག་རྣམས་དོན་དམ་དཔྱོད་བྱེད་ཀྱི་ཚད་མས་བཙལ་བ་ན་མ་རྙེད་
པའི་དོན་ཡིན་པས།བུམ་སོགས་དང་གང་ཟག་རྣམས་དོན་དམ་དུ་མ་གྲུབ་པའི་དོན་ཡིན་
གྱི་དེ་དག་ཐ་སྙད་དུ་མེད་པའི་དོན་དུ་སོང་བ་ག་ལ་ཡིན།བུས་སོགས་ལ་དེ་ལྟར་བཙལ་
ནས་གང་དུ་ཡང་མི་རྙེད་པ་དེ་ནི་བུམ་པའི་གནས་ལུགས་དང་རང་བཞིན་དང་དོན་དམ་
རྙེད་པ་ཞེས་བྱ་དགོས་ཏེ།ཐ་སྙད་བཏགས་པའི་བཏགས་དོན་བཙལ་ནས་མི་རྙེད་པ་ནི་
ཆོས་རྣམས་ཀྱི་གནས་ལུགས་རྙེད་པ་ལ་བྱ་དགོས་སམ་སྙམ། དེས་ན་ཀུན་རྫོབ་དང་དོན་
དམ་གང་ཡིན་ཡང་མ་རྟགས་མ་དཔྱད་ནས་ཡོད་པར་འཇོག་གི་རྟགས་ཞིང་དཔྱད་ནས་
ཡོད་པར་སོང་ན་ནི་དོན་དམ་པར་ཡོད་པའི་དོན་ཡིན་གྱི་སྤྱིར་ཡོད་པའི་དོན་མིན་པས།
ཆོས་རྣམས་ལ་རྟགས་ཤིང་དཔྱད་ནས་ཡོད་པར་འགོག་ན་ནི་དོན་དམ་པར་ཡོད་པ་བཀག་
པ་ཡིན་གྱི་ཐ་སྙད་དུ་ཡོད་པར་འགོག་པ་མ་ཡིན་པའི་ཕྱིར་རོ།།
འོ་ན་འཁོར་ལོ་བར་པ་སོགས་ཤེར་ཕྱིན་གྱི་མདོ་རྣམས་ལས་གཟུགས་མེད་ཅེས་
གསུངས་པ་སོགས་དང་།མྱུ་གུ་ལ་སོགས་པ་སྐྱེས་མེད་འགག་མེད་དུ་གསུངས་པ་རྣམས་
113

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཀྱིས་དགོངས་པ་ཇི་ལྟར་ཡིན་སྙམ་ན།དེ་ནི་ཕུང་པོ་ལྔ་པོ་དེ་དག་ལ་ཡང་རང་བཞིན་གྱིས་
སྟོང་པར་རྣམ་པར་ལྟའོ།།ཞེས་གཟུགས་ལ་སོགས་པའི་ཕུང་པོ་ལྔ་རང་བཞིན་གྱིས་སྟོང་
པར་གསུངས་པ་དང་།འབུམ་ལས།དེ་ཡང་འཇིག་རྟེན་གྱི་ཐ་སྙད་དུ་ཡིན་གྱི་དོན་དམ་པར་
ནི་མ་ཡིན་ནོ།།ཞེས་དོན་དམ་པར་སྐྱེས་མེད་འགག་མེད་དུ་གསུངས་པ་ཡིན་པས།ཐ་སྙད་
དུ་གཟུགས་མེད་པ་དང་མྱུ་གུ་སོགས་ལ་སྐྱེས་འགག་མེད་པར་བསྟན་པ་མ་ཡིན་ནོ།།
གཞན་ཡང་མ་དྲོས་པས་ཞུས་པའི་མདོ་སྡེ་ལས།གང་ཞིག་རྐྱེན་སྐྱེས་པ་དེ་མ་སྐྱེས།།དེ་ལ་སྐྱེ་
བའི་རང་བཞིན་ཡོད་མ་ཡིན།།རྐྱེན་ལ་རག་ལས་གང་དེ་སྟོང་པར་བཤད།།གང་ཞིག་སྟོང་
ཉིན་ཤེས་དེ་བག་ཡོད་ཡིན།། ཞེས་རྒྱུ་དང་རྐྱེན་ལ་རག་པའི་རྒྱུ་མཚན་གྱི་སྐྱེ་བའི་རང་བཞིན་
མེད་པར་གསུངས་པ་དང༌།ལང་ཀར་གཤེགས་པ་ལས།བློ་གྲོས་ཆེན་པོ་རང་བཞིན་གྱིས་མ་
སྐྱེས་པ་ལ་དགོངས་ནས་ངས་ཆོས་ཐམས་ཅད་སྐྱེ་བ་མེད་པར་གསུངས་་སོ།།ཞེས་སྟོན་པ་
རང་གིས་སྐྱེ་བ་མེད་པར་གསུངས་པ་རྣམས་རང་བཞིན་གྱིས་མ་སྐྱེས་པ་ལ་དགོངས་པ་
ཡིན་ནོ་ཞེས་རང་གི་དགོངས་པ་རང་གིས་བླངས་ནས་གསུངས་པའོ།།གཞུང་འདི་རྣམས་
ཀྱིས་རྒྱུ་རྐྱེན་ལ་བརྟེན་ནས་སྐྱེ་འགག་བྱེད་པའི་རྟེན་འབྲེལ་ལ་རང་བཞིན་གྱིས་ཡོད་པས་
ཁྱབ་པར་སྨྲ་བ་དང༌།རང་བཞིན་མེད་པ་ལ་བྱ་བྱེད་གཞག་ས་མེད་པར་འདོད་པ་ཐམས་
ཅད་བཀག་པ་ཡིན་ཏེ།མ་སྐྱེས་པ་དང་རང་བཞིན་གྱིས་མ་སྐྱེས་པའི་ཁྱད་པར་དང༌།རང་
བཞིན་གྱིས་མེད་པ་དང་མེད་པ་གཉིས་ཀྱི་ཁྱད་པར་ལེགས་པར་ཕྱེ་ནས་བསྟན་པའི་ཕྱིར་
རོ།།
གཞན་ཡང༌།རྩ་ཤེས་ལས། བདག་ལས་མ་ཡིན་གཞན་ལས་མིན།། ཞེས་སོགས་ཀྱི་
དངོས་པོ་སྨྲ་བ་རྣམས་ཀྱི་འདོད་པ་ལྟར་གྱི་སྐྱེས་འགག་སོགས་ཡོད་པར་འགོག་མི་ནུས་པ་
ཡང་མི་འགྱུར་ཏེ།དེ་དག་གིས་ནི་ཆོས་གང་འཇོག་ཀྱང་ཐ་སྙད་བཏགས་པ་ཙམ་གྱིས་མ་
ཚིམ་པར་བཏགས་དོན་བཙལ་ནས་ཡོད་པར་འདོད་པས་དེ་ནི་མཐའ་བཞི་བཀག་པའི་
རིགས་པ་རྣམས་ཀྱིས་འགོག་ནུས་ཏེ་བཏགས་དོན་བཙལ་ནས་ཡོད་པར་འདོད་ན་ནི་
བདེན་སྐྱེས་ཀྱི་དངོས་པོ་འདོད་དགོས་ལ། དེ་ནི་མཐའ་བཞི་གང་རུང་གི་སྐྱེ་བ་ལས་མ་
འདས་པའི་ཕྱིར་རོ།།དེའི་ཕྱིར་གཞན་ལུགས་ཀྱི་སྐྱེ་བ་སོགས་འགོག་པའི་རིགས་པ་རྣམས་
114

དབུ་མ་བཞི་བརྒྱ་པའི་ལེའུ་དགུ་པའི་རྩོམ་ཤོག
ཀྱིས་་རརང་ལུགས་ཀྱི་སྐྱེ་བ་སོགས་ལ་ཅི་ཡང་མི་གནོད་པས་སྐྱེ་འགག་སོགས་མེད་པར་འདོད་
མི་དགོས་སོ།།གཞན་ཡང་སྐྱེ་འགག་སོགས་ཡོད་ན་འཕགས་པའི་ཉམས་གཞག་ཡེ་ཤེས་ཀྱིས་
མེད་པར་གཟིགས་པ་ཇི་ལྟར་ཡིན་སྙམ་ན། འཕགས་པའི་ཇི་ལྟ་བ་གཟིགས་པའི་ཡེ་ཤེས་
ཀྱིས་སྐྱེ་འགག་སོགས་ཀུན་རྫོབ་པའི་ཆོས་རྣམས་མ་གཟིགས་པ་ཡིན་གྱི་མེད་པར་གཟིགས་
པ་མ་ཡིན་ལ།མ་གཟིགས་པ་དེ་ཡང་ཀུན་རྫོབ་པའི་ཆོས་རྣམས་མེད་ནས་མ་གཟིགས་པ་མ་
ཡིན་གྱི། ཡོད་ཀྱང་ཉམས་གཞག་ཡེ་ཤེས་དེའི་ཡུལ་མ་ཡིན་པས་མ་གཟིགས་པ་ཡིན་ནོ།།
ཡུལ་མ་ཡིན་པའི་རྒྱུ་མཚན་ཅི་ཡིན་ཞེ་ན།གཟུགས་སོགས་ནི་ཀུན་རྫོབ་པའི་ཆོས་ཡིན་ལ།
འཕགས་པའི་ཇི་ལྟ་བ་མཁྱེན་པའི་ཡེ་ཤེས་ནི་དོན་དམ་དཔྱོད་བྱེད་ཀྱི་ཚད་མ་ཡིན་པའི་
ཕྱིར་རོ།། དཔེར་ན་ཀ་བ་འཛིན་པའི་མིག་ཤེས་ཀྱིས་བུམ་པ་མི་འཛིན་པ་ནི་བུམ་པ་མེད་
ནས་མ་ཡིན་གྱི།བུམ་པ་ནི་ཀ་བ་འཛིན་པའི་མིག་ཤེས་ཀྱི་ཡུལ་མ་ཡིན་པའི་རྒྱུ་མཚན་གྱི་མི་
འཛིན་པ་བཞིན་ནོ།།འོ་ན།ཀུན་རྫོབ་པའི་ཆོས་རྣམས་ཇི་ལྟ་བ་གཟིགས་པའི་ཉམས་གཞག་
ཡེ་ཤེས་ཀྱི་དམིགས་པ་ཡིན་ནམ་མིན། གལ་ཏེ་དམིགས་པ་མིན་ན་ནི་དམིགས་པ་ཆོས་
རྣམས་ཐམས་ཅད་དང༌།གསུངས་པ་དང་འགལ་ཞིང༌།དེའི་དམིགས་པ་མ་ཡིན་ན་་ཡུལ་
དང་ཤེས་བྱ་ཡང་མ་ཡིན་པར་འགྱུར་བས། ཇི་ལྟ་བ་གཟིགས་པའི་ཡེ་ཤེས་དེ་ཤེས་པ་མ
ཡིན་པར་འགྱུར་ཏེ་ཤེས་བྱ་མེད་པའི་ཕྱིར་དང་། དེ་ལྟར་ན་སྟོང་ཉིད་སྒོམ་པའི་ཏིང་ངེས་
འཛིན་ཡང་མེད་པར་འགྱུར་ལ། དམིགས་པ་ཡིན་ན་ནི་ཡུལ་དང་ཤེས་བྱ་ཡང་ཡིན་དགོས་
ཏེ། ཡུལ་དང་དམིགས་པ་ཤེས་བྱ་རྣམས་དོན་གཅིག་ཏུ་གསུངས་པའི་ཕྱིར་རོ།། ཀུན་རྫོབ་
པའི་ཆོས་་རྣམས་འཕགས་པའི་ཉམས་བཞག་ཡེ་ཤེས་དེའི་ཡུལ་དང་ཤེས་བྱ་ཡིན་པར་
འདོད་ན་ནི། ཇི་ལྟ་གཟིགས་པའི་ཡེ་ཤེས་ཀྱིས་ཀུན་རྫོབ་པའི་ཆོས་རྣམས་མ་གཟིགས་པར་
གསུངས་པ་དང་འགལ་ལོ།།
གཞན་ཡང་ཇི་ལྟ་བ་མཁྱེན་པའི་ཡེ་ཤེས་ཀྱིས་བདེན་མེད་ཀྱང་མ་གཟིགས་པར་
འགྱུར་ཏེ།བདེན་པར་གྲུབ་པ་མ་གཟིགས་པ་ཡིན་གྱི་དེ་མེད་པར་གཟིགས་པ་མ་ཡིན་པར་
ཀུན་རྫོབ་ལ་བཤད་པ་དང་མཚུངས་སོ་སྙམ་ན། དེ་གཉིས་གཏན་མི་མཚུངས་ཏེ་བདེན་
པར་ཡོད་ན་རིགས་ཤེས་དེ་ཡིས་རྙེད་དགོས་པ་ལས་དེ་མ་རྙེད་ན་མེད་པ་གཟིགས་དགོས་
པའི་ཕྱིར་ཏེ། དཔེར་ན་གཞི་དེར་བུམ་པ་ཡོད་ན་རྙེད་པར་ངེས་པའི་གང་ཟག་གིས་མ་རྙེད་
115

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ན་གཞིར་དེར་བུམ་པ་མེད་པ་མཐོང་དགོས་པ་བཞིན་ནོ།།དེ་ལྟར་ན་ཇི་ལྟ་བ་གཟིགས་པའི་
ཡེ་ཤེས་ཀྱིས་བདེན་པའི་གཅིག་དང་དུ་མ་མ་གྲུབ་པ་གཟིགས་པར་འགྱུར་ཏེ། བདེན་པའི་
གཅིག་དང་དུ་མ་ཡོད་ན་ཡེ་ཤེས་དེས་གཟིགས་དགོས་པ་ལས་དེ་མ་གཟིགས་ཕྱིར།གཟིགས་
པར་འདོད་ན་ནི་བདེན་པའི་གཅིག་དང་དུ་མ་མ་གྲུབ་པ་དེ་ཆོས་ཉིད་དམ་སྟོང་ཉིད་དུ་
འགྱུར་ཏེ།ཡེ་ཤེས་དེའི་ཇི་ལྟ་བ་གཟིགས་པའི་ཚེ་ཁྱོད་གཟིགས་པའི་ཕྱིར། ཆོས་ཉིད་ཡིན
པར་འདོད་ན་ནི་གཅིག་དུ་བྲལ་གྱི་རྟགས་འདི་སྟོང་ཉིད་སྒྲུབ་པའི་རྟགས་ཡང་དག་ཏུ་མི་
འགྱུར་རོ།།གལ་ཏེ་ཇི་ལྟ་བ་གཟིགས་པའི་ཡེ་ཤེས་ཀྱིས་བདེན་པའི་གཅིག་དང་དུ་བྲལ་མ་
གཟིགས་པ་ཡང་མི་རིགས་ཏེ། ཕར་ཕྱིན་སྤྱི་དོན་ལས། ཁྱོད་ཐ་དད་དུ་ཡོད་ན་ཁྱོད་བདེན་
པར་གྲུབ་པའི་ཐ་དད་དུ་ཡོད་དགོས། དེར་ཡོད་ན་དེས་དེ་ལྟར་གཟིགས་དགོས་པའི་ཕྱིར།
ཅེས་བདེན་པའི་ཐ་དད་དུ་ཡོད་ན་ཇི་ལྟ་བ་གཟིགས་པའི་ཡེ་ཤེས་ཀྱིས་དེ་ལྟར་གཟིགས་
དགོས་པར་གསུངས་པའི་ཕྱིར།ཡོད་ན་གཟིགས་དགོས་པ་ལས་མ་གཟིགས་ན་མེད་པ་
གཟིགས་དགོས་པ་ཡང་ལམ་རིན་ཆེན་མོ་ལས།ཡོད་ན་རིགས་པ་དེས་འགྲུབ་དགོས་པ་
ལས་དེས་མ་གྲུབ་ན་ཁེགས་པ་ཡིན་ནོ།།ཞེས་གསུངས་པའི་ཕྱིར།
དེས་ན་ཆོས་ཉིད་ལ་མངོན་སུམ་དུ་ཉམས་པར་གཞག་པའི་ཚེ་ཀུན་རྫོབ་པའི་ཆོས་
ཐམས་ཅད་ཡོད་པ་ཁེགས་དགོས་སམ་མི་དགོས།དགོས་ན་དོན་དམ་ལ་དཔྱོད་པའི་ཚེ་ཡེ་
ཤེས་དེའི་ཀུན་རྫོབ་པའི་ཆོས་ཐམས་ཅད་ཡོད་པར་ཁེགས་པས་སྔར་བཤད་པ་དང་འགལ་
ལ།མི་དགོས་ན་འཕགས་པའི་ཉམས་གཞག་ཡེ་ཤེས་ཀྱིས་ཇི་ལྟ་བ་གཟིགས་པའི་ངོར་ཀུན་
རྫོབ་པའི་ཆོས་རྣམས་མེད་པ་མ་གཟིགས་པར་འགྱུར་ལ།མ་གཟིགས་པར་འདོད་པ་ཡང་མི་
རིགས་ཏེ། དེའི་གཟིགས་ངོར་ཕུང་སོགས་མེད་པ་ཇི་ལྟ་བ་ཡིན་པའི་ཕྱིར་ཏེ། དབུ་མའི་སྤྱི་
དོན་ལས། ཡང་ཁོ་ན་རེ། རྣམ་མཁྱེན་གྱིས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་
ངོར་ཇི་སྙེད་པ་ཡོད་པར་ཐལ།དེར་ཕུང་སོགས་མེད་པ་ཡོད་པའི་ཕྱིར་ཞེ་ན་མ་ཁྱབ་སྟེ།
དེར་ཕུང་སོགས་མེད་པ་ཇི་ལྟ་བ་ཡིན་པའི་ཕྱིར་ཏེ། དེ་ཕུང་སོགས་ཀྱི་དེ་ཁོ་ན་ཉིད་ཡིན་
པའི་ཕྱིར་ཏེ།ཊཱིཀ་ཆེན་ལས།ཇི་ལྟ་བ་མཁྱེན་པའི་ཡེ་ཤེས་དེས་ཕུང་སོགས་ཀྱི་དེ་ཁོ་ན་ཉིད་
མངོན་སུམ་དུ་གཟིགས་པའི་ཕྱིར་དང༌། ཕུང་སོགས་རྣམས་གཟིགས་ངོ་དེར་མ་གྲུབ་པ་དེ་
དག་གི་དེ་ཁོ་ན་ཉིད་ཡིན་པའི་ཕྱིར།ཞེས་གསུངས་པའི་ཕྱིར། ཞེས་གསུངས་པ་དང་འགལ་
116

དབུ་མ་བཞི་བརྒྱ་པའི་ལེའུ་བཅུ་པའི་རྩོམ་ཤོག
ལོ།།དེ་ལྟར་ན་མཐོང་ལམ་བར་ཆད་མེད་ལམ་གྱིས་ཕུང་སོགས་མེད་པར་གཟིགས་པ་ཐལ།
ཁྱོད་ཀྱིས་ཆོས་ཉིད་གཟིགས་པའི་གཟིགས་ངོར་ཕུང་སོགས་མེད་པ་གཟིགས་པའི་ཕྱིར།ཁྱབ་
པ་མེད་པ་ན་བུམ་པ་ཚད་མའི་མ་དམིགས་པའི་ས་ཕྱོགས་སུ་བུམ་པ་མེད་པར་གཟིགས་ན་
ཡང་བུམ་པ་མེད་པ་གཟིགས་མི་དགོས་པ་པར་ཐལ་ལོ།
༈རྨད་བྱུང་རྣམ་ཐར་གཙང་མའི་ཁྲིམས་དང་ལྡན།།
རླབས་ཆེན་རྒྱལ་སྲས་སྤྱོད་པའི་སྙིང་སྟོབས་ཅན།།
བདེ་སྟོང་མཆོག་གི་རིམ་གཉིས་རྣལ་འབྱོར་སྤྱོད།།
བློ་བཟང་རྒྱལ་བའི་བསྟན་དང་མཇལ་བར་ཤོག
རབ་བྱེད་བཅུ་པ་བདག་དགག་པ་བསྒོམས་པ་ལ་རྩ་བའི་དོན་དང་
འབྲེལ་ནས་ཅུང་ཟད་དཔྱད་པ།
གོ་བོ་བློ་བཟང་རྒྱ་མཚོ།
འགྲོ་ཀུན་བུ་བཞིན་གཟིགས་པའི་ཐུགས་བརྩེ་ཡིས།།
རང་གིས་ཇི་བཞིན་གཟིགས་པའི་བདེན་གཉིས་ཚུལ།།
རིགས་པ་བརྒྱ་ཕྲག་ཉེ་བར་སྩོལ་མཛད་པའི།།
ཐུབ་དབང་སྨྲ་བའི་དབང་ཕྱུག་སྤྱི་བོས་མཆོད།།
ཐུབ་པའི་དགོངས་པ་ཟབ་མོ་དབུ་མའི་ལམ།།
117

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཇི་བཞིན་འགྲེལ་མཛད་ཀླུ་སྒྲུབ་རིང་ལུགས་ཆེ།།
ཟབ་རྒྱས་རིགས་པས་ཉེ་བར་གསལ་མཛད་པའི།།
པཎ་ཆེན་འཕགས་པ་ལྷ་ལ་ཕྱག་བགྱིད་དོ།།
མི་བཟོད་དུས་ངན་ཐོག་ཏུ་བབ་པའི་དུས།།
སྔོན་བསྐྱེད་ཐུགས་བསྐྱེད་ཟབ་མོའི་དམ་བཅའ་ཡིས།།
གངས་ཅན་བསྟན་འགྲོའི་མགོན་དུ་ལེགས་བསྟམས་པའི།།
གངས་ཅན་ལྷ་གཅིག་ཕྱག་ན་པདྨོར་འདུད།།
ཕྱི་ནང་གཞུང་དོན་སྨྲ་བར་ཐོགས་མེད་པའི།།
ངེས་དོན་པཎ་ཆེན་དབང་བའི་མཚན་ཅན་དང་།།
མཁས་བཙུན་བཟང་པོས་རྒྱལ་བའི་ཆོས་འཛིན་པའི།།
དཔལ་ལྡན་བླ་མ་བློ་ཡི་མཚན་ཅན་འདུད།།
བདག་ཉིད་མི་ཤེས་སྨག་ཁྲོད་འཕྱན་པའི་དུས།།
གང་ཉིད་ལམ་སྟོན་སྒྲོན་མེའི་ངོ་བོར་བཞེངས།།
ཕ་མས་བུ་ཕྲུག་སྐྱོང་བཞིན་ལེགས་མཛད་པའི།།
དྲིན་དག་ཡང་ཡང་དྲན་བཞིན་སྤྱི་བོར་བཀོད།།
ཟབ་མོའི་གཞུང་དོན་ཁོག་འབུབས་བྱ་ཁུལ་དེས།།
བློ་ལྡན་གྲོགས་ཚོར་ཕན་པ་མི་སྲིད་ཀྱང་།།
བདག་ཉིད་བློ་གྲོས་འཇུག་པ་ཡངས་པའི་ཕྱིར།།
གཞུང་དོན་དོགས་སློང་གང་ལྕོགས་བགྱི་བར་བྱ།།
ཞེས་མཆོ་པར་བརྗོད་པ་སྔོན་དུ་བཏང་ནས་ལས་སུ་བྱ་བ་གང་ལ་འཇུག་པ་ཡིན་ཞེ་
ན། དབུ་མ་བཞི་བརྒྱ་པར་རབ་བྱེད་བཅུ་དྲུག་ཡོད་པའི་ནང་ནས་རབ་བྱེད་བཅུ་པ་བདག་
118

དབུ་མ་བཞི་བརྒྱ་པའི་ལེའུ་བཅུ་པའི་རྩོམ་ཤོག
དགག་པ་བསྒོམས་པ་ལ་རྩ་བའི་དོན་དང་འབྲེལ་ནས་ཅུང་ཟད་དཔྱད་པ་ལ་འཇུག་གོ། དེ་
ལ་ཕྱོགས་སྔར་མ་བརྗོད་པ་དང༌།དེ་དགག་པ་གཉིས་ལས་།དང་པོ་ནི།བྱེ་བྲག་པའི་བདག་
འདོད་ཚུལ་ནི་སྤྱིར་ན་བྱེ་བྲག་པའི་ཤེས་བྱ་ཚིག་དོན་དྲུག་དུ་འདོད་དེ། རྫས་དང་ཡོན་ཏན
ལས་དང་སྤྱི།།བྱེ་བྲག་འདུ་བ་རྣམ་པ་དྲུག།ཅེས་པ་ལས།རྫས་གྱི་མཚན་ཉིད་ནི།བྱ་བ་ལྡན་
པ་ཡོན་ཏན་དང་ལྡན་པ་འདུ་བ་རྒྱུ་གྱུར་པ་སྟེ་གསུམ་མོ། ཡོན་ཏན་གྱི་མཚན་ཉིད་ནི་རྫས་
ལ་རྟེན་པ་ཡོན་ཏན་གཞན་དང་མི་ལྡན་པ་འདུལ་བའི་རྒྱུ་མི་བྱེད་པ་ལྟོས་པ་མེད་པའོ།།
དབྱེ་བ་ཉི་ཤུ་རྩ་བཞིར་འདོད༌། རྫས་དགུའི་ནང་ཚན་བདག་དེ་ནི་ཡོན་ཏན་དགུ་ལྡན་
འདོད་ཏེ་ཞི་མཚོའི་ཚད་ཆེན་ལས་་གཞན་དག་ཀྱང་ནི་འདིར་བདག་ཉིད་། འདོད་ལ་
སོགས་པའི་རྟེན་གྱུར་པ་།དེ་བཞིན་རྟག་དང་ཀུན་འཇུག་ཅན།རང་ཉིད་སེམས་མེད་བོམ་
པོར་འདོད།ཅེས་གསུངས་པའི་དགོང་དོན་ལྟར་བདག་ནི་ལུས་དང་དབང་པོ་དང་བློ་ལས་
ཐ་དད་པའི་རྫས་ཡོད་དང་ཟ་བ་པོ་དང་།བྱེད་པ་པོ་དང༌།འདུས་མ་བྱས་པ་སྟེ་མི་འཇིག་
པ་དང་རྟག་པ་དང་་ཤེས་རིག་མིན་པ་དང༌། ཐམས་ཅད་དུ་ཁྱབ་པ་དང་ཆ་མེད་པའི་
གཅིག་པུ་དང་དགུའོ།།
བདག་རྟག་པ་དང་ཆ་མེད་དུ་འདོད་ན་ཟ་བ་པོ་དང་སྐྱེས་འཆི་གསོན་གསུམ་དགེ་
མི་དགེ་སོགས་ཇི་ལྟར་རུང་ཞེ་ན།བདེ་སྡུག་སོགས་སུ་མྱོང་བ་དང་ལྡན་པ་སྟེ་ཟ་བ་པོ་ཡིན་
པས་ཟ་བ་པོ་སོགས་ཤིནཏུ་ནས་འཐད་ཅེས་སྨྲ་སོ།།བདག་ལ་ཕྱི་ནང་གི་བདག་གཉིས་སུ་
འདོད་ལ། དེ་ཡང་བཞི་བརྒྱ་པའི་འགྲེལ་པར་ཟླ་བའི་ཞལ་གྱི་མུ་སྟེགས་ཅན་རྣམས་ནི་
བདག་རྣམ་པ་གཉིས་སུ་སྨྲ་བར་བྱེད་དོ་འདི་སྟ་སྟེ་ནང་གི་བདག་དང་ཕྱིའི་བདག་གོ།།
ཡང་འཇུག་པའི་སྐབས་སུ་བདག་གི་ཡོན་ཏན་གསུངས་པ་གཉིས་ཅུང་ཟད་ཙམ་མི་འདྲ་བ་
འདུག་པས་འཇུག་པ་ལས་།དེའ་ིདབྱེ་ཅུང་ཟད་ཅུང་ཟད་ལ་བརྟེན་ནས།མུ་སྟེགས་ཅན་
རྣམས་ལུགས་ནི་ཐ་དད་འགྱུར།ཞེས་པ་དང་དགོངས་པ་རབ་གསལ་ལས།བདག་དེའི་དབྱེ་
བ་ཅུང་ཟད་ཅུང་ཟད་ལ་བརྟེན་ནས་མུ་སྟེགས་ཅན་རྣམས་ཀྱི་ལུགས་ནི་ཐ་དད་པར་འགྱུར་
ཏེ།འདི་སྟ་སྟེ་བྱེ་བྲག་པ་རྣམས་ནི་བློ་དང༌། བདེ་བ་དང་སྡུག་བསྔལ་དང་འདོད་པ་དང་
ལྡང་བ་དང་འབད་པ་དང་ཆོས་དང་ཆོས་མ་ཡིན་པ་དང་བྱ་བའི་ཤུགས་ཏེ་བདག་གི་ཡོན་
ཏན་དགུ་གསུངས་པ་དང་རྟོག་གེ་འབར་བ་ལས། ལུགས་འདིའི་བདག་ཆོས་ལྔ་ལྡན་དུ་
119

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གསུངས་ཏེ།དེ་ཉིད་ལས།བདག་ནི་ཡོད་དེ།དེ་ནི་མ་སྐྱེས་པ་དང་།རྟག་པ།བྱེད་པ་པོ།ཟ་
བ་པོ།བྱ་བ་མེད་པའོ་ཞེས་གསུངས་སོ།།ཤེས་རབ་སྒྲོན་མ་ལས།བྱེ་བྲག་པ་དག་ནི།བདག་
ལུས་དང་།དབང་པོ་དང༌།བློ་ལས་གཞན་པ་བདེ་བ་ལ་སོགས་པའི་གཞིར་གྱུར་པ་དང༌།
བྱེད་པ་པོ་དང་།སེམས་མེད་པ་དང་།རྟག་པ་དང༌།ཐམས་ཅད་དུ་སོང་བ་ཡིན་པར་བརྗོད་
ལ་ཞེས་བདག་ཆོས་དྲུག་ལྡན་དུའང་གསུངས་སོ།།དེ་ལྟ་བུའི་ཡོན་ཏན་དགུ་ལྡན་གྱི་བདག་
དེ་ནི་ལུས་དབང་བློ་གསུམ་ལས་དོན་གཞན་དུ་གྱུར་པ་རྫས་བློ་ལ་སོགས་པའི་ཡོན་ཏན་དེ
རྣམས་ཀྱི་རྟེན་དུ་གྱུར་ཅིང་ཡོན་ཏན་དེ་རྣམས་རང་ལ་འདུ་བའི་རྒྱུ་བྱེད་པ།སེམས་མ་ཡིན་
པའི་ངོ་བོ་མི་འཇིག་པ།ཐམས་ཅད་དུ་ཁྱབ་པར་འདོད་ལ།སྐྱེས་བུ་དང་གང་ཟག་ཀྱང་དེའི་
རྣམས་གྲངས་སོ།།
བདག་དེ་འཁོར་བ་ལ་འཇུག་ལྡོག་བྱེད་ཚུལ་ནི་བདག་གི་ཡོན་ཏན་དགུ་པོ་དེ་ཇི་
སྲིད་དུ་བདག་ལ་འདུ་ཞིང་ཡོད་པ་དེ་སྲིད་དུ་དེ་དག་གིས་སྦྱར་བའི་དགེ་བ་དང་མི་དགེ་
བའི་ལས་སྒྲུབ་པའི་ཕྱིར་འཁོར་བར་འགྱུར་རོ་ཞེས་ཟེར།འཁོར་བ་ལས་ཐར་བྱེད་ཀྱི་ལམ་ནི་
ཁྲུས་དང་དབང་བསྐུར་བ་དང་བསྙུང་བ་གནས་པ་དང་བླ་མའི་ཁྱིམ་དུ་གནས་པས་ཚངས་
པར་སྤྱོ་པ་དང་།ནགས་སུ་གནས་པ་དང༌།མཆོད་སྦྱིན་ལ་སོགས་པ་ཡིན་ཞིང།ནམ་ཞིག་བླ་
མའི་མན་ངག་ལས་རྣམ་འབྱོར་བསྒོམ་ཏེ་བདག་དབང་སོགས་རྣམས་ལས་དོན་གཞན་དུ་
ཤེས་ནས་བདག་གི་དེ་ཁོ་ཉིད་མཐོང་ཞིང་ཚིག་གི་དོན་དྲུག་ཁོང་དུ་ཆུད་པ་ན་བདག་ཁྱབ་
པའི་རང་བཞིན་ཡིན་ཡང་།བྱེད་པ་པོ་མེད་པར་ཤེས་ཏེ།ཆོས་དང་ཆོས་མ་ཡིན་པའི་ལས་
གང་ཡང་གསོག་པ་མི་བྱེད།ལས་གསར་པ་མ་བསགས་ཤིང་།རྙིད་པ་ཟད་པས།སྔར་བླངས་
པའི་ལུས་དང་དབང་པོ་དང་བློ་དང་བདེ་སྡུག་སོགས་ལ་བྲལ་ཞིང༌།གསར་པའི་ལུས་དང་
དབང་པོ་མ་བླངས་པས་བུད་ཤིང་ཟད་པའི་མེ་བཞིན་དུ་སྐྱེ་བའི་རྒྱུ་ཆད་དེ་བདག་འབའ་
ཞིག་ཏུ་གནས་པར་གྱུར་ན་ཐར་པ་ཐོབ་པ་ཡིན་ཟེར་རོ།།
དེ་དགག་པ་ནི།ཚུལ་དེ་མི་འཐད་པའི་སྒྲུབ་བྱེད་ཅུང་ཟད་བརྗོད་ན།དབང་ཕྱུག་
གི་ལུང་ལས་དབང་བསྐུར་བའི་ཆོ་ག་ཆོས་ཅན།སྲིད་པ་ལས་ཐར་བའི་ལམ་མིན་ཏེ།ཁྱེད་ཀྱི་
སྲིད་པར་སྐྱེ་བའི་རྒྱུ་ཕུང་པོ་ལ་ཆགས་པའི་སྲིད་པ་སོགས་གང་ཡང་ཉམས་པར་མེད་པའི་
120

དབུ་མ་བཞི་བརྒྱ་པའི་ལེའུ་བཅུ་པའི་རྩོམ་ཤོག
ཕྱིར།བདག་རྟག་པར་སྨྲ་བ་ཁྱོད་རྣམས་ལ་ཅིང་གྲོལ་གང་ཡང་མི་འཐད་དེ།རྟག་པ་ནི་རང་
བཞིན་འགྱུར་བ་མེད་པས་རྐྱེན་ལ་སྟོས་པ་མེད་པའི་ཕྱིར། རྒྱུ་དང་འབྲས་བུ་གཅིག་པར་
འགྱུར་བ་ཐལ།བདག་རྟག་པ་དེ་ཉིད་ལས་གསོག་པ་པོ་དང་འབྲས་བུ་མྱོང་བ་པོ་ཡིན་པའི་
ཕྱིར།བདག་རྟག་པ་དེ་ཆོས་ཅན།འབྲས་བུ་དེ་དག་བྱེད་པ་པོ་དང་ཟ་བ་པོ་མ་ཡིན་པར་
ཐལ།ཁྱོད་དེ་དག་ལས་བདག་ཉིད་འབྲེལ་བ་མེད་པའི་ཐ་དད་ཡིན་པའི་ཕྱིར།སྔ་ཕྱི་བར་
གསུམ་ལ་འགྲོ་འོང་བྱེད་པའི་བདག་དེ་ཆོས་ཅན།རང་གི་ངོ་བོ་རྟག་པ་འདོད་པ་མི་འཐད་
པ་ཐལ།འགྲོ་འོང་བྱེད་པའི་བྱ་བ་དུ་མ་དང་ལྡན་པའི་ཕྱིར།ཁྱབ་སྟེ།འགྲོ་འོང་གི་བྱ་བ་བྱེད་
པོ་ལ་རྟག་པ་མ་ཡིན་པའི་ཁྱབ་པའི་ཕྱིར་ཏེ།རྣམས་འགྲེལ་རྩ་བ་ལས།རྟག་ལ་བྱ་བ་མེད་
པའི་ཕྱིར།ཞེས་དང༌།བདག་ཆོས་ཅན།ཁྱོད་ཀྱི་འཁོར་བ་མ་སྤངས་ཀྱི་བར་དུ་སྡུག་བསྔལ་
བ་གྱུར་པ་དང༌།དགེ་བའི་ཆོས་སྒྲུབ་པའི་ཕན་ཡོན་གྱི་བདེ་བ་གྱུར་པ་གང་ཡང་མེད་པར་
ཐལ།རང་གི་ངོ་བོ་རྟག་པ་ཡིན་པའི་ཕྱིར། ཁྱབ་སྟེ། ཕན་གནོད་ཀྱི་བྱེད་པ་ཡོད་ན་རྟག་པ་
ཡིན་པ་འགལ་བའི་ཕྱིར་ཏེ། རྟག་པ་ཡིན་ན་འཁོར་བ་པོ་མི་རུང་བའི་ཕྱིར་ཏེ། རྩ་ཤེ་རབ་
བྱེད་བཅུ་དྲུག་པ་ལས། གལ་ཏེ་འདུ་བྱེད་འཁོར་ཞེ་ན།། དེ་དག་རྟག་ན་མི་འཁོར་ཏེ།། ཞེས་
དང༌།
ཊིན་ཆེན་རིགས་པའི་རྒྱ་མཚོ་ལས། དེ་ལ་གལ་ཏེ་འདུ་བྱེད་དེ་ཕུང་པོ་འཁོར་རོ་ཞེ་
ན། དེ་ཡང་རྟག་པ་ཡིན་མིན་གཉིས་སུ་ངེས་ལ།དེ་རྟག་ན་ནི་མི་འཁོར་དེ། འགྲོ་འོང་གི་བྱ་
བ་དང་བྲལ་བའི་ཕྱིར། སྔ་མ་ནས་འོང་ཞིང་ཕྱི་མར་མི་འགྲོ་ན་འཁོར་བ་པོ་འགལ་བའི་ཕྱིར།
བདག་ཆོས་ཅན།ཁམས་གསུམ་གང་དུ་ཡང་སླར་ཡང་སྐྱེས་བ་མེད་པར་ཐལ།རང་གི་ངོ་བོ་
རྟག་པ་ཡིན་པའི་ཕྱིར།ཁྱབ་སྟེ།སྐྱེས་མི་སྐྱེས་གཉིས་འགལ་བའི་ཕྱིར།སྐྱེས་བུ་ལྷས་སྦྱིན་གྱི་
བདག་ཆོས་ཅན། དགེ་སྡིག་གི་འབྲས་བུ་ལ་ལོངས་སྤྱོད་པ་མ་ཡིན་པར་ཐལ། ཁྱོད་ལས་
གསོག་པ་པོ་མ་ཡིན་པའི་ཕྱིར་ཏེ།ཁྱེད་ལ་བྱ་བ་མེད་པའི་ཕྱིར།ལས་གསོག་པ་པོ་མ་ཡིན་
བཞིན་དུ་འབྲས་བུ་མྱོང་བ་པོ་ཁས་ལེན་པ་མི་རིགས་པའི་ཕྱིར་ཏེ།རྩ་ཤེ་ལས། གལ་ཏེ་འདི་
ནི་གཞན་གྱུར་ན།། དེ་མེད་པར་ཡང་འབྱུང་བར་འགྱུར།། དེ་བཞིན་དེ་ནི་གནས་འགྱུར་
ཞིང་།།དེར་མ་ཤི་བར་སྐྱེ་བར་འགྱུར།།ཆད་དང་ལས་རྣམས་ཆུད་ཟ་དང་།།གཞན་གྱི་བྱས་
པའི་ལས་རྣམས་ནི།།གཞན་གྱིས་སོ་སོར་མྱོང་བ་དང་།།དེ་ལ་སོགས་པར་ཐལ་བར་འགྱུར།།
121

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཅེས་དང༌།ཏིང་ངེས་འཛིན་གྱི་རྒྱལ་པོ་ལས།དེ་ཡང་བྱས་ནས་རེག་པ་མི་འགྱུར་མིན།།
གཞན་གྱིས་བྱས་པ་ཚོར་བར་འགྱུར་བའང་མེད།།ཅེས་སོགས་ཀྱི་བཀག་གོ།
གྲངས་ཅན་གྱི་བདག་འདོད་ཚུལ་ནི།སྤྱིར་ན་ཤེས་བྱ་ལ་ཉེར་ལྔ་འདོད།ཤེས་བྱ་ཉེར་ལྔའི་
ནང་ནས་སྐྱེས་བུའམ་བདག་ནི།ཤེས་པའི་ངོ་བོ་ཡིན་པ།རྣམ་འགྱུར་རྣམས་ཀྱི་བྱེད་པོ་མིན་
པ།མ་སྐྱེས་པའི་རྟག་པ།བདེ་སྡུག་ལ་ལོངས་སྤྱོད་པའི་ཟ་བ་པོ།ཡོན་ཏན་གསུམ་མེད་པ།
འགྲོ་བ་ཐམས་ཅད་ལ་ཁྱབ་པ།ཆ་ཤས་དང་བྲལ་བའི་གཅིག་པུ།ཐོག་མ་ཐ་མ་མེད་པའི་
མཚན་ཉིད་ཅན་དུ་འདོད།བདག་དེ་གྲོལ་བ་མ་ཐོབ་བར་དུ་སྤྱིའི་བློར་གནས་པ་དང་གྲོལ་
བ་ཐོབ་པའི་ཚེ་ཡན་གར་བ་གནས་ཞེས་ཟེར་རོ།། དེ་ཡང་དབང་སོགས་སྡུག་བསྔལ་དུ་
བསྒོམ་པ་དང།བདེ་སོགས་དང་སྐྱེས་བུ་ཐ་དད་དུ་མངོན་སུམ་གྱི་ཤེས་པ་ཙམ་གྱིས་འཁོར་
བ་ལས་གྲོལ་བ་འདོད་ཏེ།སློབ་དཔོན་ལེགས་ལྡན་གྱིས་གསུངས་པ་ཡིན་པས་དེའི་སྡོམ་
ཚིག་དུ་བཀོད་པ།ཡོན་ཏན་བྱ་བྱེད་མུན་དང་རྟག་དངོས་ཤེས། ཟ་པོའི་བདག་ཡོད་སྤྱིར་
བློར་གནས་མི་གནས། ཞེས་པ་དང་དེ་ཡང་བདག་དེ་ལ་འཆིང་བ་ལ་མ་གྲོལ་བ་དང་གྲོལ་
བའི་ཚེ་རིམ་པ་བཞིན་དུ་སྤྱིར་བློར་གནས་པ་དང་བདག་ཡན་གར་བ་འབའ་ཞིག་དུ་གནས་
པ་གཉིས་སོ།།ཡང་མཁས་པ་འགའ་ཞིག་གིས་དོན་རྙེད་པས་ན་ཤེས་པ་དང་།རྩོམ་པ་མེད་
པའི་ཕྱིར་མི་སྐྱེས་པའི་ཆོས་ཅན།ཆ་ཤས་མེད་པའི་གཅིག་པུ་དང་།མཐའ་མེད་པའི་མཚན་
ཉིད་ཅན་བཞི་བསྣན་ནས་བདག་ཡོན་ཏན་དགུ་དང་ལྡན་པའི་བདག་ཅིག་ཁས་ལེན་པ་
ཡིན་ལ་དེ་ཡང་བདག་དང་སྐྱེས་བུ་དང་ཤེས་པ་རིག་པ་རྣམས་དོན་གཅིག་གོ།
རིགས་པ་ཅན་གྱི་བདག་འདོད་ཚུལ་ནི།སྲོག་ཆགས་ཐམས་ཅད་ལ་ཡོད་པའི་
བདག་ནི་ནམ་མཁའ་ལྟར་ཐམས་ཅད་ལ་ཁྱབ་པ་འདོད་དེ།བཞི་བརྒྱ་པའི་འགྲེལ་པ་ལས།
སྲོག་ཆགས་ཐམས་ཅད་ལུས་རེ་རེ་ཞིང་ཡོད་པའི་བདག་ནི་ནམ་མཁའ་ལྟར་ཁྱབ་པ་ཡིན།
དེའི་ཡིད་ཙམ་ལ་ལྡན་པ་ཤེས་པ་ཡོད་པ་ནི་ཐམས་ཅད་ལ་ཁྱབ་པ་མིན་ནོ་ཞེས་སོ།། གཉིས་
པ་དེ་དགག་པ་ནི།གཞན་སྡེ་རྣམས་ཀྱིས་འདོད་པའི་བདག་དེ་ནང་གི་བདག་དང་ཕྱིའི་
བདག་གཉིས་ཡོད་ན་ནི།གལ་ཏེ་ནང་གི་བདག་དེ་བུད་མེད་དུ་རྟོག་ན་དེ་རང་གི་ངོ་བོ་མི་
འདོར་བའི་ངོ་བོ་ཉིད་ཀྱི་གྲུབ་པའི་ཕྱིར་ཚེ་གཞན་དུ་འཕོས་ཀྱང་སྐྱེས་པ་དང་མ་ནིང་གི་
122

དབུ་མ་བཞི་བརྒྱ་པའི་ལེའུ་བཅུ་པའི་རྩོམ་ཤོག
རྟག་གཞན་ལ་མི་བརྟེན་པར་ནམ་པར་ཀུན་ཏུ་བུད་མེད་དུ་འགྱུར་ན། དེ་ཡང་མི་རིགས་པ་
ཁོ་ནའོ།། གལ་ཏེ་ནང་གི་བདག་བུད་མེད་དང་སྐྱེས་པ་དང་མ་ནིང་ཡིན་ན། བདག་ཁོར་
སྙམ་དུ་རྟོག་པ་གང་ཡིན་པ་དེ་གཏི་མུག་མི་ཤེས་པ་ལས་བྱུང་བ་ཁོ་ནའོ།། དཔེར་ན་ཐག་ཁྲ་
ལ་སྦྲུལ་དུ་སྒྲོ་འདོགས་པ་བཞིན་ནོ།། བཞི་བརྒྱ་པའི་རྩ་བ་ལས། གང་ཚེ་ནད་བདག་བུད་
མེད་མིན།།སྐྱེས་མིན་མ་ནིང་མ་ཡིན་པ།།དེ་ཚེ་མི་ཤེས་འབའ་ཞིག་ལས།།ཁྱོད་བདག་ཕོའོ་
སྙམ་དུ་སེམས།།ཞེས་དང་།ཁྱེད་རྣམས་ཀྱི་བློས་བྱས་པའི་བདག་དེ་ཡང་ངོ་བོ་ཉིད་ཀྱི་གྲུབ་
ན་རང་བཞིན་གཞན་དུ་གྱུར་བ་མི་སྲིད་པའི་ཕྱིར། དཔེར་ན། འཇིག་རྟེན་ན་མེའི་རང་
བཞིན་ཚ་བ་ཡིན་པས་འགའ་ཞིག་ལ་མེའི་རེག་བྱ་མི་ཚ་བ་མི་འགྱུར་བ་བཞིན་དུ། ཁྱོད་ཀྱི་
ངར་འཛིན་གྱི་ཡུལ་དང་བདག་ཏུ་ཆགས་པའི་ཡུལ་དུ་ཁོ་བོ་ཅག་ཀྱང་འདི་ལ་བདག་དུ་
ཆགས་པ་དང་ཐུན་མོང་དུ་སྔོན་པོ་ལ་སོགས་པ་བློ་སྐྱེ་བ་བཞིན་དུ་འགྱུར་དགོས་སོ།། དེ་
ལྟར་ན་བདག་གཞན་འཆོལ་བར་འགྱུར་རོ།། བཞི་བརྒྱ་པ་ལས།ཁྱོད་ཀྱི་བདག་གང་ངའི་
བདག་མིན།། དེས་དེ་བདག་མིན་མ་ངེས་ཕྱིར།།དངོས་པོ་མི་རྟག་པ་རྣམས་ལ།།རྟོག་པ
བར་འགྱུར་མིན་ནམ།།ཞེས་སོ།།བདག་རྟག་པ་སྨྲ་བ་ཡང་མི་འཐད་དེ།བདག་ཤི་བའི་ཚེ་ཚེ་
རབས་གཞན་དུ་བུད་མེད་དང་མ་ནིང་གི་ལུས་ཀྱི་ཁྱད་པར་གྱི་རྣམ་པར་འགྱུར་བའི་རྗེས་
སུ་བྱེད་དམ་མི་བྱེད། མི་བྱེད་ན་ཚེ་རབས་གཞན་དུ་བདག་བུད་མེད་དང་མ་ནིང་དུ་ཡོངས་
སུ་རྟོགས་པ་འདི་ཅི་དགོས་སོ།། བྱེད་ན་ནི་བདག་མི་རྟག་པར་འགྱུར་རོ།། གཞན་ཡང་
བདག་རྟག་པ་ལ་ཕན་གནོད་མི་སྲིད་པ་དང་བདག་འདས་པའི་དུས་ན་སྐྱེ་བ་འདི་ལྟར་བུ་
ཞིག་ཏེ་། ཞེས་སྐྱེ་བ་དྲན་པར་མི་རིགས་སོ།། བཞི་བརྒྱ་པ་ལས། མི་འཚེ་བ་དང་བདག་རྟག་
པ།།འདི་ལ་རྒྱུ་ནི་ཅི་ཡོད་སྙམ།།རྣམ་པ་ཀུན་ཏུའམ་ཤིང་སྲིན་ལས།།རྡོ་རྗེར་བསྲུང་བྱར་མི་
འགྱུར་རོ།།སྐྱེ་བ་དྲན་པ་ཡོད་པའི་ཕྱིར།། གལ་ཏེ་ཁྱོད་ཀྱི་བདག་རྟག་ན།། སྔོན་བྱས་པ་ཡི་རྨ་
མཐོང་ནས།།ཁྱོད་ཀྱི་ལུས་ཀོ་ཅིས་མི་རྟག།ཞེས་སོགས་ཀྱིས་འགོག་གོ།
གཞན་ཡང་ཕྱི་རོལ་པའི་འདོད་པའི་བདག་ཁྱད་ཆོས་མི་འདྲ་བ་ཁྱད་པར་ཇི་ལྟར་
ཡོད་ཀྱང་རྩ་བའི་བདག་རྟག་དངོས་སུ་འདོད་པ་ནི་གཅིག་མཚུངས་ཡིན་ནོ།། དེས་ན་རྟག་
པ་མ་ཡིན་ན་ཕུང་པོ་ལྟར་ཞིག་ནས་རྒྱུན་ཆད་འགྲོ་བ་དང་། ཐར་པ་ཐོབ་པ་སོགས་མི་
འཐད་སྙམ་པའོ།། འོན་ཀྱང་བདག་རྟག་པ་ཡིན་ན་དོན་གྱིས་བདག་སྐྱེ་བ་མི་འཐད་པ་དང་།
123

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མ་སྐྱེས་པ་རྣམས་འཆི་བ་སོགས་དང་འཁོར་བ་པ་རྣམས་འཁོར་བ་ནས་ནམ་ཡང་ཐར་པ་
མི་འཐད་དེ།རྟག་པ་ལ་ནམ་ཡང་འགྱུར་བ་མེད་པས་སོ།།སྐྱེས་ནས་འཆི་བ་ཡང་མི་འཐད་
དེ། འཆི་བའི་རྐྱེན་མེད་པའི་ཕྱིར་ཏེ། རྟག་པ་ཡིན་པས་སོ་ཞེས་འགོག་ཀྱང་། དེ་དག་གིས་
འདོད་པའི་རྟག་པའི་གྲུབ་ཚད་དང་རང་ལུགས་ཀྱི་རྟག་པའི་གྲུབ་ཚད་གཉིས་མི་འདྲ་བ་
ཡོད་མེད་དཔྱད་དགོས་པ་ཡོད་དོ།།ཕྱི་རོལ་པས་བདག་རྟག་པ་འདོད་པའི་ཚུལ་ནི།སྔ་
ནས་ད་བར་གང་ཟག་ནི་གང་ཟག་གི་ངོ་བོར་གནས་པ་ལས་གཞན་དུ་མི་འགྱུར་བ་ཙམ་ལ་
འདོད། དེ་ནི་རང་ལུགས་ལ་ཡང་གང་ཟག་ནི་ནམ་ཡང་གང་ཟག་གི་ངོ་བོར་གནས་པའི་
ཕྱིར།ཕྱི་རོལ་པའི་ཡི་གེའི་ངོ་བོ་རྟག་པར་འདོད་ཚུལ་གདངས་གཞན་དུ་མི་འགྱུར་བ་ལ་
འདོད་པ་ཡིན་ལ། དེ་ནི་རང་ལུགས་ཀྱང་དེ་ལྟར་འདོད་པས་སོ།།ཕྱི་རོལ་པས་ཀྱང་ཡི་གེ་ཀ་
ཀློགས་ནས་བ་ཀློག་པའི་ཚེ་ཀའི་སྒྲ་འགགས་འགྲོ་བ་ཡང་མངོན་སུམ་གྱིས་གྲུབ་པའི་ཕྱིར་
རོ།།
༄༅།།བཞི་བརྒྱ་པའི་རབ་བྱེད་བཅུ་གཅིག་པ་དུས་དགག་པ་ལས་
འཕྲོས་པའི་དཔྱད་རྩོམ།
མི་ཉག་མཇམ་དབྱངས་རྒྱལ་མཚན།
སྤངས་དང་རྟོགས་པའི་ཡོན་ཏན་རབ་རྫོགས་སངས་རྒྱས་དངོས་ཀྱི་བླ་མ་གཙོས།།
མཁས་གྲུབ་ཆེན་པོའི་གོ་འཕང་བརྙེས་པའི་རིས་མེད་བསྟན་འཛིན་སྐྱེ་ཆེན་དང༌།།
ཁྱད་པར་དུ་ཡང་གཞུང་འདི་བྱེད་པོ་འཕགས་པ་ལྷ་ལ་གུས་བཏུད་ནས།།
ཕྱི་ནང་དུས་ཀྱི་བཞེད་མཚམས་རག་རིམ་བློ་དམན་བདག་གིས་ཅི་ནུས་འཆད།།
ཅེས་མཆོད་པར་བརྗོད་པ་དང་རྩོམ་པར་དམ་བཅས་པའི་ཚིག་གིས་མདུན་བསུས་
ནས།དུས་བདེན་གྲུབ་དགག་པའི་རབ་བྱེད་བཅུ་གཅིག་པ་འཆད་པ་ལ།རབ་བྱེད་བཅུ་
124

དབུ་མ་བཞི་བརྒྱ་པའི་ལེའུ་བཅུ་གཅིག་པའི་རྩོམ་ཤོག
གཅིག་པ་འདིའི་རྩ་བར།མ་འོངས་བུམ་ལ་ད་ལྟ་བའི།།ཞེས་པ་ནས།དོན་ལ་ལོག་པ་ཁོ་ན་
འབྱུང༌།།ཞེས་པའི་བར་ཤོ་ལོ་ཀ་ཉེར་ལྔ་ཡོད་པ་ཡིན།དབུ་མ་བཞི་བརྒྱ་པའི་རྣམ་བཤད་
ལེགས་བཤད་སྙིང་པོ་ལྟར་ན།དུས་གསུམ་རྫས་གྲུབ་གྱི་ངོ་བོ་དགག་པ་དང་། སྒྲུབ་བྱེད་
དགག་པ་གཉིས།དང་པོ་ལ་རིག་བྱེད་གསང་བའི་གྲུབ་མཐའ་སྨྲ་བ་སོགས་གཞན་སྡེ་དགག་
པ་དང་།བྱེ་བྲག་སྨྲ་བས་དུས་གསུམ་རྫས་གྲུབ་དང་མདོ་སྡེ་པ་སོགས་ཀྱིས་འདས་མ་འོངས་
དངོས་མེད་དུ་འདོད་པའི་རང་སྡེ་དགག་པ་གཉིས་ལས།དང་པོ་ནི།མ་འོངས་བུམ་ལ་ད་
ལྟར་བའི།།ཞེས་པ་ནས།ཅིའི་ཕྱིར་ན་འདས་པར་འགྱུར།།ཞེས་པའི་བར་ཤོ་ལོ་ཀ་བཞིས་བྱེ་
བྲག་པ་དང་བྱེ་བྲག་སྨྲ་བ་དག་དགག་པ་དང། བསྒྲིམ་པ་མེད་པར་ཐར་འགྱུར་ཏེ།།ཞེས་པ་
ནས།ཡོད་པར་མི་མཁས་རྣམས་ཀྱིས་རྟོག།ཞེས་པའི་བར་ཤོ་ལོ་ཀ་བཞིས་མདོ་སྡེ་པ་སོགས་
ཀྱིས་འདོད་པ་དགག་པ་ཡིན།
གཉིས་པ་སྒྲུབ་བྱེད་གག་པ་ནི། གནས་མེད་དངོས་པོ་ག་ལ་ཞིག།ཞེས་པ་ནས།དོན
ལ་ལོག་པ་ཁོ་ན་འབྱུང་།།ཞེས་པའི་བར་ཤོ་ཀོ་ལ་དགུས་དགག་པ་མཛད་པ་ཡིན།སྤྱིར་དུས་
འཇོག་དགོས་པའི་རྒྱུ་མཚན་དང་།ཕྱི་ནང་གི་གྲུབ་མཐའ་སོ་སོའི་དུས་འཇོག་ཚུལ་ལས་
འཕྲོས་ཏེ་བཤད་པ་གཉིས་ལས། དང་པོ་ནི། དུས་ཞེས་པ་གཞན་ལ་མ་ལྟོས་པའི་རང་
མཚན་པ་ཞིག་ངོས་འཛིན་དུ་མེད་པ་ཡིན།དུས་དེ་འགྱུར་བ་མེད་པའི་རྟག་པའི་རང་བཞིན་
ཞིག་ལ་འདོད་ན་དུས་གསུམ་འཆོལ་འགྲོ་བའི་ཉེས་པ་དུ་མ་ཞིག་འོང་བས་མི་འཐད།དུས་
ཞེས་པ་རྫས་ཡོད་ཀྱི་དངོས་པོ་ཞིག་གམ་རང་བཞིན་གྱི་ཡོད་པ་ཞིག་ཏུ་འདོད་ནའང་འདས་
པ་དེ་ད་ལྟ་བ་ལ་ལྟོས་ནས་འགགས་པ་ཞིག་འཇོག་དགོས་པ་དང་།མ་འོངས་པ་ནི་དེ་ལ་
ལྟོས་ནས་མ་བྱུང་བ་ཞིག་དང༌།ད་ལྟ་བ་ནི་བྱུང་ལ་འགགས་པ་མ་ཡིན་པ་ཞིག་ལ་འདོད་
དགོས་པསཔས་དུས་གསུམ་ག་གཅིག་གི་གཅིག་ལ་རག་ལུས་པ་ལས་ལྡོག་དགོས་པར་འགྱུར་རོ།།
དེས་ན་དུས་ཞེས་པ་ཡུན་ཚད་ཞིག་སྟེ་གཟུགས་ཀྱི་འགྱུར་བ་དང་ཤེས་པའི་འགྱུར་
ལྡོག་གི་རང་བཞིན་སྐད་ཅིག་དང་ཐང་ཅིག་ཡུན་ཙམ་ཞེས་པ་ལྟ་བུར་ལ་བཏགས་པའི་ལྡན་
མིན་འདུ་བྱེད་ཅིག་ལ་ངོས་འཛིན་དགོས་པ་ཡིན།དེ་ལྟ་བུའི་དུས་དེ་ནི་ཕྱི་ནང་ཐུན་མོང་གི་
ཧ་ཅང་མཁོ་དགོས་ཆེ་བ་ཞིག་ལ་ངོས་འཛིན་པ་གཅིག་མཚུངས་ཡིན་པ་ནི།དུས་མེད་ན་
125

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འཇིག་རྟེན་དང་འཇིག་རྟེན་ལས་འདས་པའི་རྣམ་གཞག་དང་།འཁོར་བ་དང་མྱང་འདས་
ཐར་བ་དང་ཐམས་ཅད་མཁྱེན་པ་སོགས་སྒྲུབ་པའི་གོ་སྐབས་མེད་པ་དང༌།ཚེ་འདིའི་བྱ་བ་
འགྲོ་འདུག་ལྟ་བུ་ཡང་ཡོང་ཐབས་མེད་པས།དུས་ཞེས་པ་དེ་གཅིག་གྱུར་གྱིས་ཡོད་པ་ཞིག་
ལ་ངོས་འཛིན་མ་བྱེད་ཀ་མེད་ཅིག་ཏུ་གྱུར་ནས་ཡོད།དེར་བརྟེན་དུས་ཞེས་པ་ཞིག་ངེས་
པར་དུ་འཇོག་དགོས་པ་ཡིན།དེ་ལྟར་ནའང་དུས་ངོས་འཛིན་བྱེད་ཚུལ་ལ་ཕྱི་ནང་གཉིས་མི་
མཐུན་པ་ཡིན་ཏེ།ཕྱི་རོལ་པས་དུས་རྟག་པར་སྨྲ་བ་དང་།ནང་པ་ལ་བྱེ་བྲག་སྨྲ་བས་དུས་
གསུམ་རྫས་སུ་ཡོད་པའི་དངོས་པོར་འདོད་པ་ཅིང༌།མདོ་སྡེ་པ་དང༌།སེམས་ཙམ་པ། དབུ་
མ་རང་རྒྱུད་པ་རྣམས་གྱིས་འདས་མ་འོངས་རྟག་པ་མེ་དགག་དུ་འདོད་ལ། དབུ་མ་ཐལ་
འགྱུར་བས་དེ་རྣམས་དང་མི་འདྲ་བར་འདས་པ་དང་མ་འོངས་པ་ཡང་དངོས་པོ་དང་མ་
ཡིན་དགག་ཏུ་འདོད་དོ།།
དང་པོ་ཕྱི་རོལ་པའི་གྲུབ་མཐའ་སྨྲ་བ་རིག་བྱེད་གསང་བ་པའི་འདོད་པ་ནི།བཞི་
བརྒྱ་པའི་རྣམ་བཤད་ལེགས་བཤད་སྙིང་པོ་ལས་༢༧༡ལས།རིག་བྱེད་གསང་བ་པའི་༼ གྲུབ་
མཐའ་སྨྲ་བ་སོགས་དུས་སྨྲ་བ་དག་ན་རེ། མངོན་སུམ་དང་རྗེས་དཔག་གིས་ཀྱང་མ་གྲུབ་
པས་བདག་རྟག་པ་མེད་ཀྱང་རྟག་པའི་དངོས་པོ་མེད་པ་མིན་ཏེ།དུས་རྟག་པ་ཡོད་པའི་
ཕྱིརརོ།།ཞེས་གསུངས།དེའི་རྒྱུ་མཚན་ལ།དེ་ཉིད་ལས།འདི་ལྟར་ཆུ་ལུད་དང་ས་བོན་སོགས་
ཡོད་ཀྱང་།མྱུ་གུ་དང་མེ་ཏོག་སོགས་སྐབས་འགར་མི་སྐྱེ་ཡང་རེས་འགའ་སྐྱེ་བར་དམིགས་
པས་རྒྱུ་གཞན་ཡོད་པ་རྗེས་སུ་དཔོག་ནུས་ལ། དེ་ཡང་དུས་ཡིན་ཞིང་དུས་གསུམ་ན་གནས་
པའི་དངོས་པོ་ལས་རྫས་ཐ་དད་པའི་རྟག་པ་ཡིན་ན་དེ་ནི་སྐད་ཅིག་ཐང་ཅིག་ཡུད་ཙམ་
སོགས་ཀྱིས་གསལ་བར་བྱ་བ་ཡིན་ནོ་ཞེས་ཟེར་ཏོ།།ཞེས་རིག་བྱེད་གསང་བ་པས་དུས་རྟག་
པར་འདོད་པར་གསུངས་འདུག་ཀྱང༌།དེས་དུས་རྟགས་པར་འདོད་ཚུལ་ཇི་ལྟར་ཡིན་
གསལ་བར་གོ་མ་ཐུབ་བས་མཁས་དབང་རྣམས་ཀྱིས་ཞལ་གསལ་ཞིག་ཡོང་རེ་ཆེ། ཡང་ཕྱི་
རོལ་རིག་བྱེད་པས་དུས་རྟག་པར་འདོད་པ་ནི།ཀུན་མཁྱེན་འཇམ་དབྱངས་བཞད་པའི་
གྲུབ་མཐའ་ཆེན་མོ་ལས།དུས་གསུམ་རྫས་དྲུག་སྲོག་ཅན་དྲུག་གམ་དགུ།ཞེས་པ།འདས་མ་
འོངས་ད་ལྟར་དུས་རྟག་པ་རྫས་ཡོད་གསུམ་དང༌། ཞེས་གསུངས་པས་དུས་རྟག་པ་འདོད་
པར་མངོན།གཞན་སྡེ་བྱེ་བྲག་པས་དུས་གསུམ་རྫས་ཡོད་དུ་འཇོག་ཚུལ་ནི།བྱེ་བྲག་པས་
126

དབུ་མ་བཞི་བརྒྱ་པའི་ལེའུ་བཅུ་གཅིག་པའི་རྩོམ་ཤོག
ཤེས་བྱ་ཚིག་གི་དོན་དྲུག་ཏུ་འདོད་དེ།རྫས་དང་ཡོན་ཏན་ལས་དང་སྤྱི།། བྱེ་བྲག་འདུ་བ་
རྣམ་པ་དྲུག།ཞེས་རྫས་དང་།ཡོན་ཏན།ལས་དང་།སྤྱི་དང་།བྱེ་བྲགའདུ་བ་དང་དྲུག་ཏུ་
འདོད་པ་ཡིན། རྫས་ལ་དགུ་འདོད་པ་ནི། མདོ་ལས། ས་དང་མེ་དང་ཆུ་དང་རླུང་དང་།
གནམ་མཁའ་དང༌།དུས་དང་།ཕྱོགས་དང་།བདག་དང༌།ཡིདཅེས་བྱ་བ་ནི་རྫས་དག་ཅེས་
བྱའོ་ཞེས་གསུངས།རྫས་དགུ་པོ་ལས་འབྱུང་བ་བཞི་ཡིད་དང་ལྔ་ནི།ཐམས་ཅད་དུ་སོང་བ་
མ་ཡིན་པའི་རྫས་སམ་མ་ཁྱབ་པའི་རྫས་ཞེས་བྱ།བདག་དང་།ཕྱོགས་དང་།དུས་དང་།ནམ་
མཁའ་དང་བཅས་བཞི་ནི། ཐམས་ཅད་དུ་སོང་བའམ་ཐམས་ཅད་ལ་ཁྱབ་པའི་རྫས་ཞེས་
བྱའོ།། དེ་ལས་དུས་ཞེས་པ་དུས་ཅན་གྱི་དངོས་པོ་རྣམས་ལས་ངོ་བོ་ཐ་དད་པ་བྱ་བ་ཀུན་གྱི་
བྱེད་པ་པོའམ་སྐྱེད་བྱེད་ཡིན་པ་རྟག་པའི་རྫས་ཀུན་ལ་ཁྱབ་པ་ཞིག་ཏུ་འདོད་པ་ཡིན།དེ་
ཡང་བྱེ་བྲག་པའི་གཞུང་ལས།དུས་ཀྱི་འབྱུང་བ་སྨིན་པར་བྱེད། དུས་ཀྱི་སྐྱེས་བུ་སྡུད་པར་
བྱེད།དུས་ཀྱིས་གཉིད་ལོག་སད་པར་བྱེད། དུས་ཀྱིས་སྐྱེས་བུ་སྡུད་པར་བྱེད།ཅེས་ཀ་མ་ལ་ཤཱི་
ལས་དེ་ཁོ་ན་ཉིད་བསྡུས་པའི་དཀའ་འགྲེལ་དུ་དྲངས་པས་སོ།།
དུས་རྟག་པ་འདོད་པ་མི་འཐད་པ་ནི།བཞི་བརྒྱ་པའི་རྣམ་བཤད་ལེགས་བཤད་
སྙིང་པོ་ལས།དེ་མི་འཐད་དེ།དངོས་པོ་ལས་རྫས་ཐ་དད་པའི་དུས་ཡོད་ན་དམིགས་དགོས་
པ་ལས་མ་དམིགས་པའི་ཕྱིར་དང་སྔར་བཀག་ཟིན་པའི་ཕྱིར།ཞེས་གསུངས།སྔར་རབ་བྱེད་
དགུ་པར་བཀག་ཚུལ་མདོར་བསྡུས་ཞིག་བརྗོད་ན།མྱུ་གུ་ལ་སོགས་པ་མི་སྐྱེ་བའི་དུས་མེད་
པར་དུས་རྟག་ཏུ་སྐྱེ་བར་ཐལ།རྒྱུ་རྟག་པ་ལས་སྐྱེ་བའི་ཕྱིར་རོ་ཞེས་སོགས་ཀྱིས་བཀག་གོ།
ཁོ་ན་རེ། དུས་རྟག་པ་ཡིན་ཡང་འབྲས་བུ་བསྐྱེད་བའི་ནུས་པ་རྐྱེན་གཞན་ལ་རག ལས་པ་
ཡིན་ཞེ་ན། དྲོ་གཤེར་ལ་སོགས་པ་བཞིན་དུ་འབྲས་བུ་སྐྱེད་པ་རྐྱེན་གཞན་ཡོད་མེད་ཀྱི་རྗེས་
སུ་འཇུག་ལྡོག་བྱེད་པས་དུས་དེ་ནི་རྐྱེན་གཞན་གྱི་དབང་དུ་འགྱུར་བའི་འབྲས་བུ་ཡིན་པར་
ཐལ་བ་སོགས་ཀྱིས་བཀག་ཅིང་། གཞན་ཡང་ཕྱི་རོལ་པས་དུས་རྟག་པ་ཡོད་པའི་སྒྲུབ་བྱེད་
དུ།རྩ་ཤེས་ཊིཀ་ཆེན་ལས།ཅི་སྟེ་དུས་རྟག་པ་ནི་ཡོད་ལ་དེ་སྐད་ཅིག་ལ་སོགས་པ་དག་གིས་
གསལ་བར་བྱེད་དེ།དུས་ཀྱིས་འབྱུང་བ་སྨིན་པར་བྱེད། དུས་ཀྱིས་སྐྱེ་བུ་སྡུད་པར་བྱེད།དུས་
ཀྱིས་གཉིད་ལོག་སྒྲུབ་པར་བྱེད། དུས་ལས་འདའ་བར་ཤིན་ཏུ་དཀའ། ཞེས་འབྱུང་བ་དེ་ལྟ་
བུའི་མཚན་ཉིད་ཅན་ནི་ཡོད་དོ་སྙམ་ན།ཞེས་གཞན་སྡེའི་གཞུང་ཕྱོགས་སྔར་བཀོད་དེ། དེ་
127

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མི་འཐད་པར་བསའཏན་པ་ནི། རྩ་ཤེས་ཊིཀ་ཆེན་ལས།གང་ཞིག་སྐད་ཅིག་ལ་སོགས་པས་
གསལ་ཞིང་གཟུང་བར་བྱ་བའི་དུས་ཐེར་ཟུག་ཏུ་གནས་པ་ཡོད་པ་མ་ཡིན་ཏེ།སྐད་ཅིག་ལ་
སོགས་པ་ལས་ངོ་བོ་ཐ་དད་པར་ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར་རོ་
ཞེས་གསུངས་སོགས་ཀྱིས་བཀག་གོ།ཕྱི་རོལ་པ་བྱེ་བྲག་པས་དུས་རྟག་པར་འདོད་པར་གོང་
དུ་བྱེ་བྲག་པས་འདོད་ཚུལ་བཀོད་པའི་གཞུང་དག་ལས་གྲུབ་བོ།།
རང་གི་སྡེ་པ་བྱེ་བྲག་སྨྲ་བས་དུས་གསུམ་རྫས་སུ་ཡོད་པར་འདོད་པ་ནི། མཛོད་
ལས། དུས་རྣམས་ཀུན་ཏུ་ཡོད་གསུངས་ཕྱིར།། གཉིས་ཕྱིར་ཡུལ་ཡོད་ཕྱིར་འབྲས་ཕྱིར།། དེ
ཡོད་སྨྲ་བའི་ཕྱིར་ཐམས་ཅད།། ཡོད་པར་སྨྲ་བར་འདོད་དེ་དག།ཅེས་དུས་དེ་དག་འདུས་
བྱས་ཀྱི་མཚན་ཉིད་སྐྱེ་སོགས་བཞི་དང་ལྡན་པས་རྟག་པ་མ་ཡིན་ཞིང༌། དུས་ཀུན་ཏུ་རྫས་
སུ་ཡོད་ཅེས་བསྟན་པའི་ཕྱིར། དེ་ལྟར་འདོད་པའི་རྒྱུ་མཚན་ནི།དུས་རྣམས་ཀུན་ཏུ་ཡོད་
པར་བཅོམ་ལྡན་འདས་ཀྱིས་དགེ་སློང་དག་གཟུགས་འདས་པ་དང་མ་འོངས་པའང་མི་
རྟག་ན་ད་ལྟར་བྱུང་བ་ལྟ་ཅི་སྨོས།འཕགས་པ་ཉན་ཐོས་ཐོས་པ་དང་ལྡན་པ་དེ་ལྟར་ལྟ་བ་
ནི་འདས་པའི་གཟུགས་ལ་ལྟ་བར་མི་འགྱུར། མ་འོངས་པའི་གཟུགས་ལ་ལྟ་བར་མངོན་པར་
དགའ་བར་མི་འགྱུར་གྱི་ད་ལྟར་བྱུང་བའི་གཟུགས་ལ་ཡིད་འབྱུང་བར་བྱ་བ་དང༌།འདོད་
ཆགས་དང་བྲལ་བར་བྱ་བ་དང་།འགོག་པར་བྱ་བའི་ཕྱིར་ཞུགས་པ་ཡིན་ནོ།། དགེ་སློང་
དག་གལ་ཏེ་འདས་པའི་གཟུགས་ཤིག་ཡོད་པར་མ་གྱུར་ན་འཕགས་པ་ཉན་ཐོས་ཐོས་པ་
དང་ལྡན་པ་འདས་པའི་གཟུགས་ལ་མི་ལྟ་བ་ཡང་མི་འགྱུར་བ་ཞིག་ན།གང་གི་ཕྱིར་འདས་
པའི་གཟུགས་ཡོད་པ་དེའི་ཕྱིར་འཕགས་པ་ཉན་ཐོས་ཐོས་པ་དང་ལྡན་པ་འདས་པའི་
གཟུགས་ལ་མི་ལྟ་བ་ཡིན་ནོ།། གལ་ཏེ་མ་འོངས་པའི་གཟུགས་ཤིག་ཡོད་པར་མ་གྱུར་ན་
འཕགས་པ་ཉན་ཐོས་ཐོས་པ་དང་ལྡན་པ་མ་འོངས་པའི་གཟུགས་ལ་མངོན་པར་དགའ་
བར་མེད་པར་ཡང་མི་འགྱུར་བ་ཞིག་ན།གང་གི་ཕྱིར་མ་འོངས་པའི་གཟུགས་ཡོད་པ་དེའི་
ཕྱིར་འཕགས་པ་ཉན་ཐོས་ཐོས་པ་དང་ལྡན་པ་མ་འོངས་པའི་གཟུགས་ལ་མངོན་པར་
དགའ་བ་མེད་པ་ཡིན་ནོ།། ཞེས་དུས་གཉིས་ཡོད་པར་གསུངས་པས་འདས་མ་འོངས་མེད་
ན་དེ་ལྟར་གསུངས་མི་རིགས་སོ།།
128

དབུ་མ་བཞི་བརྒྱ་པའི་ལེའུ་བཅུ་གཅིག་པའི་རྩོམ་ཤོག
ཡང་རྩ་བ་ལས་གཉིས་ཕྱིར་ཞེས་པས་འདས་མ་འོངས་གཉིས་ལ་དམིགས་པའི་རྣམ་
ཤེས་ད་ལྟ་བ་ལ་ཡུལ་ཡོད་པར་གསུངས་པ་དང༌། ཡུལ་ཡོད་ཕྱིར་ཞེས་པའི་རྣམ་པར་ཤེས་
པ་ཡུལ་དང་དབང་པོ་གཉིས་ལ་བརྟེན་ནས་སྐྱེ་བརགསུངས་པའི་ཕྱིར།འབྲས་ཕྱིར་ཞེས་པའི་
འདས་པའི་ལས་ཀྱི་འབྲས་བུ་ད་ལྟར་རྣམ་པར་སྨིན་པ་ཡོད་པའི་ཕྱིར། དེ་ཡོད་སྨྲ་བའི་
ཕྱིར།ཞེས་དུས་གསུམ་པོ་ཐམས་ཅད་ད་ལྟར་རྫས་སུ་ཡོད་པར་སྨྲ་བའི་ཕྱིར། ཞེས་པའི་སྒྲུབ་
བྱེད་དེ་དག་གིས་གཞི་ཐམས་ཅད་ཡོད་པར་སྨྲ་བས་དུས་གསུམ་རྫས་སུ་ཡོད་པར་སྨྲ་བ་
འདོད་པར་གྲུབ་ལ། དུས་གསུམ་རྫས་སུ་ཡོད་པར་འདོད་ཚུལ་ཇི་ལྟར་ཡོད་ཅེ་ན། མཛོད་
ལས།རྣམ་བཞི་དངོས་དང་མཚན་ཉིད་དང༌།། གནས་སྐབས་གཞན་གཞན་འགྱུར་ཞེས་བྱ།།
ཞེས་དངོས་པོ་གཞན་དུ་འགྱུར་བ་དང༌། མཚན་ཉིད་གཞན་དུ་འགྱུར་བ། གནས་སྐབས་
གཞན་དུ་འགྱུར་བ།གཞན་དང་གཞན་དུ་འགྱུར་བ་དང་འདོད་ཚུལ་བཞི་ཡོད། དང་པོ་ནི་
བཙུན་པ་ཆོས་སྐྱོབ་གྱི་ལུགས་ཡིན་ཏེ། དེ་ཡང་མྱུ་གུ་ལྟ་བུ་མ་འོངས་པ་ནས་ད་ལྟ་བ་དང་ད་
ལྟ་བ་ནས་འདས་པར་འཇུག་པའི་ཚེ་རྫས་གཞན་དུ་མི་འགྱུར་ཡང་དངོས་པོ་གཞན་དུ་
འགྱུར་བ་ཡིན། དཔེར་ན་གསེར་གྱི་སྣོད་བཅོམ་ནས་རྒྱན་དུ་བྱས་པའི་ཚེ་ཁ་དོག་གཞན་དུ་
མི་འགྱུར་ཡང་དབྱིབས་གཞན་དུ་འགྱུར་བ་བཞིན་ནོ།།
གཉིསཔ་བཙུན་པ་དབྱངས་སྒྲོགས་ཀྱི་ལུགས་ཡིན་ཏེ། དེ་ཡང་མྱུ་གུ་ལྟ་བུ་གཅིག་ལ
དུས་གསུམ་ཀའི་མཚན་ཉིད་དང་ལྡན་ཡང་གང་གི་མཚན་ཉིད་ཤས་ཆེ་བའི་སྒོ་ནས་འདས་
པ་ལ་སོགས་པ་འཇོག་པ་ཡིན། དཔེར་ན་སྐྱེ་བུ་གཅིག་བུད་མེད་ལ་ལྷག་པར་ཆགས་པའི་ཚེ་
བུད་མེད་གཞན་ཆགས་བྲལ་མིན་ཡང་དེ་ལ་ལྷག་པར་ཆགས་པའི་དབང་གི་བུ་མེད་གཅིག་
པོ་དེ་ལ་ཆགས་ཞེས་བརྗོད་པ་བཞིན་ནོ།།
གསུམ་པ་བཙུན་པ་དབྱིག་བཤེས་ཀྱི་ལུགས་ཡིན་ཏེ།དེ་ཡང་བྱ་བ་མ་སྐྱེས་པ་དང་།
བྱ་བ་སྐྱེས་ལ་འགགག་པ།བྱ་བ་ཞིག་པའི་སྒོ་ནས་འདས་པ་ལ་སོགས་པ་འཇོག་པའི་ཕྱིར།
དཔེར་ན།རྩིས་པའི་རི་ལུ་གཅིག་ཉིད་ངོ་བོ་གཞན་དུ་མི་འགྱུར་ཡང་ཤོ་མིག་གཅིག་དང་
བརྒྱ་སྟོང་དུ་བཞག་པ་ན་བརྒྱ་དང་སྟོང་ཞེས་བརྗོད་པ་བཞིན་ནོ།།བཞི་པ་བཙུན་པ་སངས་
རྒྱས་ལྷའི་ལུགས་ཡིན་ཏེ།དེ་ཡང་དུས་སྔ་ཕྱི་བར་གསུམ་པོ་གཅིག་གིས་གཅིག་ལ་ལྟོས་ནས་
129

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དུས་གསུམ་འཇོག་པ་ཡིན།དཔེར་ན།བུད་མེད་གཅིག་ཉིད་རང་གི་བུ་མོ་ལ་ལྟོས་ནས་མ་
དང་མ་ལ་ལྟོས་ནས་བུ་མོར་འཇོག་པ་བཞིན་ནོ།།ཞེས་གསུངས་པ་ལས་གཙོ་བོ་ནི་དབྱིག་
བཤེས་ཀྱི་ལུགས་སུ་བྱས་པ་ཡིན་པར་འཛོད་རྩ་བ་དང་འགྲེལ་བ་ལས་གསུངས་སོ།།
དེ་ལྟར་ན་ཡང་འདོད་ཚུལ་དེ་དག་དོན་དངོས་དང་མི་མཐུན་པ་ནི། རྩ་ཤེ་ཊིཀ་
ཆེན་ལས།དེའི་དང་པོ་ནི་འགྱུར་བ་སྨྲ་བའི་གྲངས་ཅན་གྱི་ལུགས་དང་། གཉིས་པ་ལ་དུས་
ཀྱི་མཚན་ཉིད་འཆོལ་བ་དང༌། གསུམ་པ་ལ་མྱུ་གུ་ལ་སོགས་པའི་ཆོས་ལས་ངོ་བོ་ཐ་དད་
པའི་བྱ་བ་འདོད་ན་འདུས་བྱས་སུ་འགྱུར་ལ་ངོ་བོ་གཅིག་ན་བྱ་བ་བྱེད་མི་བྱེད་ཀྱི་གནས་
སྐབས་སོ་སོར་མེད་པ་དང་། བཞི་པ་ལ་འདས་པ་ལ་སོགས་པ་རེ་རེ་ལའང་སྔ་ཕྱི་དབུས་
གསུམ་དུས་གསུམ་དུ་སྨྲ་དགོས་པས་དུས་རེ་རེ་ལ་དུས་གསུམ་གསུམ་ཡོད་པར་འགྱུར་རོ་
ཞེས་གསུངས་པ་དང་།ཡང་དེ་ཉིད་ལས།གཞན་ཡང་འདས་མ་འོངས་ཀྱི་དུས་སུ་ཡང་མྱུ་གུ་
ལ་སོགས་པ་རང་གི་ངོ་བོར་ཡོད་ན།མྱུ་གུ་ལ་སོགས་པ་ཞིག་པ་དང་མ་སྐྱེས་པ་ཞེས་ཅིའི་
ཕྱིར་བྱ་ཞེས་གསུངས་སོ།།
མདོ་སྡེ་པ་དང་སེམས་ཙམ་པ་དབུ་མ་རང་རྒྱུད་པ་རྣམས་ཀྱིས་དུས་གསུམ་གྱི་
འཇོག་ཚུལ་འདྲ་ལ་དེ་དག་གིས་འདོད་པ་བརྗོད་པ་ནི།དེ་ཡང་འདས་པ་དང་མ་འོངས་པ་
གཉིས་རྟག་པ་དང༌།ད་ལྟ་བ་དངོས་པོ་འདོད།དཔེར་ན་མྱུ་གུ་ལྟ་བུའི་དངོས་པོ་གཅིག་
ཞིག་པ་ན་མྱུ་གུའི་ཆ་ཤས་ཀྱི་དངོས་པོ་ཐམས་ཅད་འགགས་ནས་དངོས་པོ་གཞན་གང་ཡང་
མ་ཐོབ་པས་འདས་ན་དེ་ནི་དགག་བྱ་རྣམ་པར་བཅད་ཙམ་གྱི་མེད་དགག་ཏུ་འདོད་པ་
ལས་དངོས་པོ་གཏན་ནས་མི་འདོད་པ་ཡིན།མྱུ་གུ་མ་འོངས་པ་ཡང་རྒྱུ་དང་རྐྱེན་མ་ཚང་
བའི་དབང་གིས་མ་སྐྱེས་པའི་ཆ་ཙམ་ལས་གཞན་པའི་དངོས་པོ་ཞིག་ཏུ་འདོད་པ་མིན་ནོ།།
ད་ལྟ་བ་དངོས་པོར་འདོད་དགོས་པ་ནི་དུས་གསུམ་ཀ་དངོས་མེད་དུ་འདོད་ན་ཤེས་བྱ་ཇི་
སྙེད་ཡོད་པ་དེ་དག་ཡོད་པའི་སྐབས་སམ་དུས་མི་སྙེད་པ་ཡིན་པས།ད་ལྟ་བ་དང་དངོས་
པོ་དོན་གཅིག་ཏུ་འདོད་དགོས། རང་རྒྱུད་པ་མན་གྱིས་འདས་མ་འོངས་དངོས་མེད་དུ་
འདོད་ཚུལ་ནི།དབུ་མ་དགོངས་པ་རབ་གསལ་ལས། ལུགས་དང་པོ་ལ་ནི། མྱུ་གུ་ལྟ་བུ་
དངོས་པོ་ཞིག་ཞིག་པ་ན།མྱུ་གུའི་ཆ་ཤས་ཀྱི་དངོས་པོ་ཐམས་ཅད་ནི་ལོག་ལ།མྱུ་གུ་ལས་
130

དབུ་མ་བཞི་བརྒྱ་པའི་ལེའུ་བཅུ་གཅིག་པའི་རྩོམ་ཤོག
བུམ་པ་ལ་སོགས་པའི་དངོས་པོ་གཞན་གང་ཡང་མ་ཐོབ་པས་ཞིག་པ་དེ་དངོས་པོ་གཏན་
མིན་པར་འདོད་དེ།སྔོན་པོ་ལ་སོགས་པ་སྐྱེ་མཆེད་རེ་རེ་བའི་དངོས་པོ་དང་།བུམ་པ་ལ་
སོགས་པ་རང་གི་ཆ་ཤས་ཀྱི་དངོས་པོ་ཚོགས་པ་གང་ཡང་ཞིག་པ་དེའི་མཚན་གཞིར་མི་
རུང་བའི་ཕྱིར་དངོས་པོ་མིན་ནོ་སྙམ་པའོ།།ཞེས་གསུངས། དེས་ན་ད་ལྟ་བ་དང་ད་ལྟ་བའི་
དུས་ལ་ཁྱད་པར་ཕྱེ་དགོས་པ་ཡིན། ད་ལྟ་བའི་དུས་ཞེས་པ་ལྡན་མིན་འདུ་བྱེད་ཞིག་ལ་
འདོད་དགོས་པ་དང་། ད་ལྟ་བ་དེ་ལྟར་མིན་པར། དཔེར་ན། ཡོད་པའི་དངོས་པོ་ཐམས་
ཅད་ད་ལྟ་བ་ཡིན་ཡང་ད་ལྟ་བའི་དུས་མིན་ལ།དེ་བཞིན་དུ་འདས་པའི་དུས་དང་མ་འོངས་
པའི་དུས་ལྡན་མིན་འདུ་བྱེད་ཡིན་ཡང༌།འདས་མ་འོངས་རྟག་པར་འདོད་པའི་ཚུལ་ཤེས་
པར་བྱའོ།།
དབུ་མ་ཐལ་འགྱུར་བས་དུས་གསུམ་འཇོག་ཚུལ་ནི་དུས་གསུམ་ག་ཕན་ཚུན་ལྟོས་
ནས་གྲུབ་པ་ཞིག་ལས།ཕན་ཚུན་མ་ལྟོས་པའི་རང་ངོས་ནས་ཡོད་པ་ཞིག་ཏུ་མི་འདོད་པ་
ཡིན་ཏེ། དེ་ཡང་འཇིག་རྟེན་གྱི་ཐ་སྙད་དུ་དུས་ཞེས་པ་ཟླ་བ་དང་ལོ་བསྐལ་པ་སོགས་དུས་
ཅན་གྱི་དངོས་པོ་དུ་མ་བསྡུས་པའི་ཐུན་མོང་གི་དུས་འཇོག་ནུས་པ་ཡིན། དེ་ཡང་མདོ
སེམས་དང་དབུ་མ་རང་རྒྱུད་པ་སོགས་དང་མི་འདྲ་བར།འདས་མ་འོངས་ད་ལྟ་གསུམ་ག་
དངོས་པོ་དང༌།འདས་པ་དང་མ་འོངས་པ་གཉིས་མེད་དགག་ཏུ་མི་འདོད་པར་མ་ཡིན་
དགག་ཏུ་བཞེད།འདི་པས་དུས་གསུམ་ག་དངོས་པོར་ཁས་ལེན་ནའང་མྱུ་གུ་མ་འོངས་པ་
དང་།མྱུ་གུ་འདས་པའི་དུས་ན་མྱུ་གུ་ཡོད་པར་ཁས་མི་ལེན་པས་བྱེ་བྲག་སྨྲ་བ་དང་ཁྱད་
པར་ཆེའོ།།
འོ་ན་དུས་གསུམ་གྱི་མཚན་ཉིད་ཇི་ལྟ་བུ་ཞེ་ན། པཎ་ཆེན་བསོད་ནམས་གྲགས་པའི་
དབུ་མའི་མཐའ་དཔྱོད་ལས།སྐྱེས་ལ་འགགས་པ་འདས་པའི་མཚན་ཉིད། དུས་གསུམ་གྱི་
གཙོ་བོ་དང་སྐྱེས་ལ་མ་འགགས་པའི་གཞི་མཐུན་ད་ལྟ་བའི་མཚན་ཉིད། དུས་གསུམ་གྱི་
ནང་ཚན་ཡང་ཡིན། ད་ལྟ་བ་མ་ཡིན་པ་དང་མ་འགགས་པའི་གཞི་མཐུན་མ་འོངས་པའི་
མཚན་ཉིད་ཡིན་ནོ།། ཞེས་གསུངས་པ་ལྟར་ཡིན།མདོ་སྡེ་པ་ཡན་གྱི་རང་སྡེ་རྣམས་ཀྱི་དུས་
གསུམ་གྱི་མཚན་ཉིད་འཇོག་ཚུལ་འདྲ་ཡང་། དུས་གསུམ་གྱི་ངོ་བོ་མི་འདྲ་བ་ཤེས་དགོས་པ་
131

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གནད་གཅིག་ཏུ་འཐོང་ངོ་།།དབུ་མ་ཐལ་འགྱུར་བས་གྲུབ་མཐའ་འོག་མ་དང་མི་འདྲ་བར་
འདས་མ་འོངས་ཡང་དངོས་པོ་འདོད་པའི་ཁྱད་པར་ཡོད་དེ། དབུ་མ་དགོངས་པ་རབ་
གསལ་ལས།དེ་ཡང་དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་
ཞིག་པ་དངོས་པོར་མི་རུང་ལ། རང་བཞིན་གྱིས་མ་གྲུབ་པར་འདོད་པའི་དབུ་མའི་ཕྱོགས་
ལ་ཞིག་པ་དངོས་པོར་གྲུབ་པའི་གནད་དོ་ཞེས་གསུངས་པ་དང༌། ཡང་དེ་ཉིད་ལས།དེའི་
རྒྱུ་མཚན་གྱིས་དུས་གསུམ་གྱི་འཇོག་ཚུལ་ཐུན་མོང་མ་ཡིན་པ་སོགས་ཡིན་ནོ།། ཞེས་འདི་
པའི་ལུགས་ལ་ཞིག་པ་དངོས་པོ་ཡིན་པའི་རྒྱུ་མཚན་གྱིས་དུས་གསུམ་ཡང་དངོས་པོར་
གསུངས་སོ།།
དེས་ན་འདས་མ་འོངས་དངོས་པོར་སྒྲུབ་ཚུལ་ཡང་ལུང་རིགས་གཉིས་ལས།དང་པོ་
འདས་པ་དངོས་པོ་སྒྲུབ་པའི་ལུང་ནི་ཞིག་པ་དངོས་པོ་སྒྲུབ་པའི་ལུང་ཉིད་ཀྱིས་སྒྲུབ་པ་
ཡིན་ཏེ།ས་བཅུ་པ་ལས། སྐྱེ་བའི་རྐྱེན་གྱིས་རྒ་ཤི་ཞེས་སེམས་ཅན་ཤི་བ་ནི་སྐྱེ་བའི་རྐྱེན་ཀྱིས་
བྱས་པས་ཤི་བ་དང་འདས་པ་གཉིས་ཀ་རྐྱེན་གྱིས་བྱས་པས་དངོས་པོར་འདོད་པ་དང་།
ག་གསལ་ལས།དངོས་པོ་དུས་གཉིས་པར་མི་སྡོད་པའི་འཇིག་པ་དང༌། དེ་དུས་གཉིས་
པར་མ་བསྡད་པ་གཉིས་རྒྱུ་ལ་ལྟོས་མི་ལྟོས་མཚུངས་པའི་སྒོ་ནས་ཞིག་པ་དངོས་པོ་སྒྲུབ་པ་
དང་།རིགས་པ་དྲག་ཅུ་པ་ལས།རྒྱུ་ཟད་ཉིད་ལས་ཞི་བ་ནི།། ཟད་ཅེས་བྱ་བར་དམིགས་པ་
སྟེ།།ཞེས་སྣུམ་དང་སྡོང་བུ་ཟད་པ་མར་མེ་ཤི་བའི་རྒྱུར་གསུངས་པས། གང་རྒྱུ་དང་བཅས་
པ་ནི་དངོས་པོ་ཡིན་པས་འདས་པ་ལའང་རྒྱུ་ཡོད་པས་དངོས་པོར་འདོད་པ་ཡིན་ནོ།། ཞིག་
པ་དང་འདས་པ་གྲུབ་ཚུལ་གཅིག་ཏུ་འཇོག་པས་ཞིག་པ་སྒྲུབ་བྱེད་ཀྱི་རིགས་པ་རྣམས་
འདས་པ་སྒྲུབ་བྱེད་ལའང་འཇོག་པ་ཡིན་ནོ།། དེས་ན་རིགས་པ་ནི།ཤེས་བྱ་ཆོས་ཅན། མྱུ་
གུའི་ཞིག་པ་དངོས་པོ་ཡིན་པར་ཐལ། མྱུ་གུའི་འཇིག་པ་དངོས་པོ་གང་ཞིག་རྒྱུ་མཚན་
མཚུངས་པའི་ཕྱིར། ཡང་ཞིག་པ་དངོས་པོ་ཡིན་པ་ཐལ། ཞིག་པ་རྒྱུས་བསྐྱེས་པའི་ཕྱིར་ཏེ།
རང་ཉིད་སྐྱེད་བྱེད་ཀྱི་རྒྱུ་དེ་ཉིད་ཀྱིས་རང་ཉིད་འགགས་པར་བྱེད་པའི་ཕྱིར། རྩ་ཤེས་ཊིཀ་
ཆེན་ལས།མྱུ་གུ་ཞིག་པའི་སྐད་ཅིག་མ་དང་པོ་ནི་མྱུ་གུའི་ཞིག་པ་ཡིན་ལ།དེའི་རིགས་འདྲའི་
ཞིག་པ་རྣམས་ནི་སྔ་མ་སྔ་མ་ཞིག་པ་ཡིན་ཞིང་ཞིག་པ་ཐམསཅད་འདས་པ་ཡིན་པའི་ཕྱིར་
རོ།།ཞེས་གསུངས་པའི་ཕྱིར། དེས་ན་ཞིག་པ་ཐམས་ཅད་འདས་པ་ཡིན་དགོས་པས་མཐོང་
132

དབུ་མ་བཞི་བརྒྱ་པའི་ལེའུ་བཅུ་གཅིག་པའི་རྩོམ་ཤོག
སྤངགི་ཞིག་པ་དེ་ཉིད་ཞིག་པ་ཡིན་མིན་དང་། ཡིན་ན་དངོས་པོརའདོད་དགོས་པས་
མཐོང་སྤང་གཉེས་པོས་སྟོབས་ཀྱིས་རྒྱུན་མ་ཟད་པར་འགྱུར་རོ།།མཐོང་སྤང་གི་ཞིག་པ་ལ་
སྐད་ཅིག་གིས་ཞིག་པ་དང་གཉེན་པོས་ཞིག་པ་གཉིས་སུ་ཕྱེ་ནས་སྔ་མ་ཞིག་པར་འཇོག་ལ་
ཕྱི་མ་ཞིག་པ་དང་འདས་པ་གང་ཡང་མ་ཡིན་ཞེས་འདོད་དགོས་པར་མངོན། དེས་ན་
འདིའི་ཞིག་པ་ལ་སྐད་ཅིག་གིས་ཞིག་པ་དང་རྒྱུན་གྱིས་ཞིག་པ་གཉིས་ལས་གཞན། གཉེན་
པོས་ཞིག་པ་རིགས་རྒྱུན་དང་བཅས་པ་མེད་པར་བྱས་པས་ཞིག་པ་ལ་དེ་གཉིས་ཀྱིས་ཁྱབ་
པ་ཡིན་ནོ།།ཡང་འདས་འཇིག་གཉིས་དོན་གཅིག་ཏུ་འདོད་པ་ལྟ་བུར་མངོན་པས་དེ་ལ་
དོགས་པ་འདི་ལྟར་ཡོད་དེ། མྱུ་གུའི་ཞིག་པ་དང་མྱུ་གུའི་འདས་པ་གཉིས་དོན་གཅིག་ཏུ་
འདོད་ན།དེ་གཉིས་ད་ལྟ་བ་ལས་འདས་པ་ཡིན་དགོས་པས་མྱུ་གུའི་འདས་པ་ལྟ་བུ་ལྟོས་ས་
ལྟོས་འཇོག་མྱུ་གུའི་ད་ལྟར་བ་ལ་ལྟོས་ནས་འཇོག་དགོས་པས་མྱུ་གུ་སྔ་ལོག་ཏུ་གྲུབ་དགོས
དེ་འདོད་ན་མྱུ་གུ་ལ་ལྟོས་ནས་འདས་པ་དང་མྱུ་གུའི་འདས་པ་གཉིས་ཁྱད་མེད་དུ་ཐལ་
བས་མྱུ་གུའི་འདས་པ་མྱུ་གུའི་འདས་པ་ཡིན་ཀྱང་མྱུ་གུ་ལ་ལྟོས་ནས་མ་འོངས་པ་དང་དེའི་
འབྲས་བུ་འཇོག་དགོས་པར་གསུངས་པ་སོགས་དང་འགལ། དེས་ན་མྱུ་གུའི་འདས་པ་དེ་
ལྟོས་ས་མྱུ་གུ་ལ་ལྟོས་ནས་འཇོག་ན་མྱུ་གུའི་དུས་སུ་ཐལ་ཟིན་པ་ཡིན་པས་དེའི་མཚན་
གཞིར་མྱུ་གུ་བཞག་པར་དཀའ་བས་དེ་ལས་གཞན་པའི་དངོས་པོ་ཞིག་འཇོག་གམ་མྱུ་གུར་
སྐད་ཅིག་སྔ་ཕྱི་ཕྱེ་ནས་འཇོག དང་པོ་ལྟར་ན་དེ་མྱུ་གུའི་འདས་པ་ཇི་ལྟར་འགྱུར།གཉིས་པ་
ལྟར་ན་མྱུ་གུ་སྐད་ཅིག་དང་པོ་དེ་སྐད་ཅིག་གཉིས་པའི་འདས་པ་ཡིན་ཀྱང་མྱུ་གུའི་འདས་
པ་འཇོག་པར་དཀའ་བར་མངོན་པས་དཔྱད་གཞི་ཙམ་དུ་མཆིས།ཡང་དགེ་བའི་ལས་ཀྱི་
ཞིག་པ་དགེ་བ་དང་།མི་དགེ་བའི་ལས་ཀྱི་ཞིག་པ་མི་དགེ་བ་འཇོག་གམ་མི་འཇོག འཇོག་
ན་དགེ་རྩ་ཆད་བའི་གང་ཟག་གི་རྒྱུད་ལ་དགེ་བ་ཡོད་པ་དང་། གཟུགས་དང་གཟུགས་
མེད་ཁམས་ཀྱི་གང་ཟག་གི་རྒྱུད་ལའང་མི་དགེ་བ་ཡོད་པར་འགྱུར་བས་མཛོད་ལས།གོང་
མ་ཐམས་ཅད་ལུང་མ་བསྟན་ཞེས་པ་དང་འགལ། དེར་མ་ཟད་པཎ་ཆེན་བསོད་ནམས་
གྲགས་པས་དབུ་མའི་མཐའ་དཔྱོད་ལས།དགེ་བའི་ལས་ཀྱི་ཞིག་པ་ཆོས་ཅན།དགེ་བ་ཡིན་
པར་ཐལ།རང་འབྲས་རྣམ་སྨིན་བདེ་བ་འབྱིན་བྱེད་ཡིན་པའི་ཕྱིར། མི་དགེ་བའི་ལས་ཀྱི་
ཞིག་པ་ཆོས་ཅན།མི་དགེ་བ་ཡིན་པར་ཐལ།རང་འབྲས་རྣམ་སྨིན་སྡུག་བསྔལ་འབྱིན་བྱེད་
133

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཡིན་པའི་ཕྱིར་ཞེ་ན་སྔ་ཕྱི་གཉིས་ཀ་ལ་མ་ཁྱབ་སྟེ། དེ་འདྲ་ནི་ཞིག་པ་དངོས་མེད་དུ་ཁས་
ལེན་པའི་གྲུབ་འཐའ་ཡིན་པའི་ཕྱིར་ཞེས་གསུངས།མི་འཇོག་ན།དགེ་བའི་འབྲས་བུ་བདེ་བ་
དང༌།མི་དགེ་བའི་འབྲས་བུ་སྡུག་བསྔལ་འབྱུང་བའི་ལས་འབྲས་ཀྱི་འབྲེལ་བ་ཆེས་འཐད་
པའི་ཡོན་ཏན་དུ་ཞིག་པ་དངོས་པོར་འཇོག་པའི་རྒྱུ་མཚན་གྱིས་ཡིན་ནོ།། ཀུན་མཁྱེན་
འཇམ་དབྱངས་བཞེད་པ་མཆོག་གི་དབུ་མ་ཆེན་མོ་ལས།ལས་རང་བཞིན་གྱིས་མི་འགག་
ཅིང་ལས་ཀྱི་ཞིག་པའི་སྟེང་ནས་ལས་དགེ་སྡིག་གང་ཡིན་དེ་འཐད་པའི་ཕྱིར།དེ་ཡང་ཡིན་
ཏེ།ལས་ཞིག་ནས་བག་ཆགས་ཙམ་ལས་མེད་ཀྱང་རྣམ་སྨིན་མ་ཟད་ལས་དགེ་བའི་ཞིག་པ་
དགེ་བ་དང། དེ་མ་ཟད་མི་དགེ་བའི་ཞིག་པ་མི་དགེ་བ་ཡིན་པའི་ཕྱིར་ཞེས་གསུངས་པས་
དཔྱད་དགོས་སོ།།
མ་འོངས་པའང་དངོས་པོ་སྒྲུབ་ཚུལ་ནི། རིག་པ་དྲུག་ཅུ་པའི་འགྲེལ་བ་ལས། མ་
འོངས་པའི་རྐྱེན་མེད་པ་ནི་མི་སྐྱེ་བའི་རྒྱུར་གྱུར་ན་གལ་ཏེ་རྐྱེན་མེད་པར་མ་གྱུར་ན་གདོན་
མི་ཟ་བར་སྐྱེ་བར་འགྱུར་འགྱུར་རོ།།དེ་ལྟ་བས་ན་མི་སྐྱེ་བ་ལ་ཡང་རྒྱུ་ཉིད་ཡོད་པར་ཁས་
བླངས་པ་ཡིན་ནོ།།ཞེས་གསུངས།རྩ་ཤེས་ཊིཀ་ཆེན་ལས།མྱུ་གུ་སྐྱེ་འགྱུར་ད་ལྟ་མ་སྐྱེས་པའི་
མ་འོངས་པའི་རྒྱུ་ཡང་སྔར་ཡོད་ཟད་ནས་མ་ཚང་བ་ལ་བཞེད་དེ། མྱུ་གུ་ཞིག་པ་དངོས་
པོར་འཇོག་པ་ལ་མ་འོངས་པ་ཡང་འདི་འདྲ་ཞིག་བཞེད་དགོས་སོ།། ཞེས་གསུངས།དཔེར་
ན། ས་བོན་གྱི་དུས་སུ་མྱུ་གུ་མ་སྐྱེས་པ་ལྟ་བུ་མ་འོངས་པར་འཇོག་པ་ཡིན། དེ་ཡང་ས་བོན་
གྱི་དུས་སུ་སྨྱུ་གུ་སྐྱེ་བའི་རྐྱེན་མ་ཚང་བས་ས་བོན་གྱི་དུས་སུ་སྨྱུ་གུ་མ་སྐྱེས་པ་དེ་ཉིད་བྱུང་པ་
ཡིན་པས་དེ་ཉིད་དངོས་པོ་འདོད་པ་ཡིན་ནོ།།མ་འོངས་པའི་སྐབས་སུའང་སྐྱེ་བའི་རྐྱེན་མ་
ཚང་བས་མ་སྐྱེས་པ་ཡིན་ན་མ་འོངས་པ་ཡིན་མིན་དཔྱད་དགོས་པ་ནི། བུམ་པ་ཚད་མས་
མ་དམིགས་པའི་ས་ཕྱོགས་ན་བུམ་པ་མེད་པ་ལྟ་བུ་དང་།མེ་ཚད་མས་མ་དདམིགས་པའི་
ཕྱོགས་ན་དུ་བ་མེད་པ་ལྟ་བུ། སངས་རྒྱས་ཀྱི་ས་ན་ཉོན་མོངས་མེད་པ་སོགས་སྐྱེ་བའི་རྐྱེན་
མ་ཚང་བས་མ་སྐྱེས་པ་ཡིན་ཀྱང་མ་འོངས་པ་ཡིན་མིན་དཔྱད་དགོས་སོ།། རྣལ་འབྱོར་སྤྱོད་
པ་བཞི་བརྒྱ་པ་ལས་དུས་དགག་པ་བསྒོམ་པ་བསྟན་པ་སྟེ་རབ་ཏུ་བྱེད་པ་བཅུ་གཅིག་
པའོ།།།།
134

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
རབ་བྱེད་བཅུ་གཉིས་པ།
ལྕོག་རི་དགེ་ལེགས་རྒྱ་མཚོ།
མཉམ་མེད་སྟོན་པ་ཤཱཀྱའི་དབང་པོ་དང༌།།
དབུ་མའི་སྲོལ་འབྱེད་ཀླུ་སྒྲུབ་ཡབ་སྲས་གཉིས།།
ཐལ་འགྱུར་རིགས་པའི་ཟླ་བ་གྲགས་པ་སོགས།།
རྨད་བྱུང་བརྒྱུད་པར་བཅས་པས་དགེ་ལེགས་སྩོལ།།
སྟོང་དང་རྟེན་འབྱུང་འགལ་མེད་ང་རོ་ཡིས།།
མ་རྟོགས་ལོག་རྟོག་ཐེ་ཚོམ་དྲུང་འབྱིན་ཅེས།།
སྨྲ་བའི་ཤཱཀྱའི་སྲས་དེའི་གཏམ་འདི་ལ།།
བག་ཆགས་འཇོག་ཕྱིར་ཅུང་ཟད་འདིར་འབད་བྱ། །
ཞེས་དམ་པའི་སྤྱོད་པ་དང་མཐུན་པར་མཆོད་པ་བརྗོད་པས་སྔུན་བསུས་ཏེ་གང་
གླེང་བར་བྱ་བ་ནི་དབུ་མ་བཞི་བརྒྱ་པའི་ལེའུ་བཅུ་གཉིས་པ་ཡིན་ལ། དེ་ཡང་རྩ་བ་གཟུར་
གནས་བློ་ལྡན་བློ་ལྡན་དོན་གཉེར་བའི།ཞེས་པ་ནས།ཐ་མལ་མ་ཡིན་ཞི་ཉིད་དུའོ། ཞེས་
པའི་བར་གྱིས་གང་ལ་བསྟན་པར་བྱ་བའི་སྣོད་ཀྱི་ཁྱད་པར་དང༌། ཞི་སྒོ་གཉིས་པ་མེད་པ་
དང༌།ཞེས་པ་ནས།ཀུན་གྱི་སྤྱི་མཐུན་མ་ཡིན་ནམ། །ཞེས་པའི་བར་གྱིས་གང་འཆད་པར་བྱ་
བའི་ཆོས་ཀྱི་ཁྱད་པར་གཉིས་སུ་བསྟན་པས་དེ་འཆད་ན།
རྩ་བ།
གཟུར་གནས་བློ་ལྡན་དོན་གཉེར་བའི།།
135

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཉན་པོ་སྣོད་ཅེས་བྱ་བར་བཤད།།
སྨྲ་བོ་ཡོན་ཏན་རྣམ་གཞན་དུ།།
མི་འགྱུར་ཉན་པོ་ལ་ཡང་མིན།།
ཁྱོད་ཀྱིས་བདག་མེད་པ་འདི་ཆེས་གསལ་ཞིང་རྒྱས་པར་བསྟན་ལ། དེ་བཞིན་
གཤེགས་པ་ཡང་འདི་ཐུགས་སུ་ཆུད་པ་པོ་དང་།ཉེ་བར་འདོམས་པ་པོ་ཡིན་ན་ཅིའི་ཕྱིར་
འཇིག་རྟེན་ཕལ་ཆེར་མི་འཇུག་ཅེ་ན།ཆོས་འདི་གསུང་བ་པོ་དང་།འཆད་པ་པོ་དང་།ཆོས་
ཀྱི་རང་གི་ངོ་བོའི་བདག་ཉིད་ཆེན་པོ་དག་ཡོད་ཀྱང༌།ཉན་པ་པོའི་ཆེ་བའི་བདག་ཉིད་ཤིན་
ཏུ་རྙེད་དཀའ་བའི་ཕྱིར།འོ་ན་ཉན་པ་པོའི་མཚན་ཉིད་ཇི་ལྟ་བུ་ཞེ་ན། རང་ཕྱོགས་ལ་
ཆགས་པ་དང་། གཞན་ཕྱོགས་ལ་རྒྱབ་ཀྱི་ཕྱོགས་པ་དང་བྲལ་བའི་གཟུར་བོར་གནས་པ་
དང་།ལེགས་བཤད་དོན་དུ་གཉེར་བའི་དོན་གཉེར་ཆེ་བ་བཅས་དགོས་སོ། དེ་ལྟ་བུའི་སྣོད་
ཀྱི་མཚན་ཉིད་ཚང་ན་སྨྲ་བ་པོའི་ཡོན་ཏན་ཡོན་ཏན་དུ་སྣང་གི་སྐྱོན་དུ་སྣང་བར་མི་འགྱུར་
ལ།ཉན་པ་པོ་ལའང་ཡོན་ཏན་ཁོ་ན་ལས་སྐྱོན་གྱི་ངོ་བོར་འགྱུར་བ་མིན་ནོ།།
རྩ་བ།
སྲིད་དང་སྲིད་ཐབས་ཞི་བ་ཡི།།
ཐབས་དང་དེ་བཞིན་ཞི་གསུངས་ཏེ།
འཇིག་རྟེན་ཡོངས་སུ་མི་ཤེས་གང༌།།
དེ་ནི་ཐུབ་པའི་ཐུབ་པའི་ལྟ་བུར་མངོན།།
ཉན་པ་པོའི་མཚན་ཉིད་མ་ཚང་ན།ཐུབ་པ་བཅོམ་ལྡན་འདས་ཀྱིས་ཟག་བཅས་ཀྱི་
ཕུང་པོ་སྡུག་བསྔལ་དང་།སྲིད་པའི་རྒྱུ་ཀུན་འབྱུང་དང་།ཞི་བའི་ཐབས་འཕགས་ལམ་ཡན་
ཡག་བརྒྱད་སོགས་དང་།ཞི་བ་མྱ་ངན་ལས་འདས་པ་སྟེ།འཕགས་པའི་བདེན་པ་བཞི་
གསལ་བར་གསུངས་ཀྱང༌།ཐོས་བསམ་སྒོམ་པ་ལ་མི་བརྩོན་པ་དག་རང་ལ་སྣོད་ཀྱི་མཚན་
ཉིད་མ་ཚང་བས་དོན་ཇི་ལྟ་བ་བཞིན་མི་ཤེས་པ་གང་ཡིན་པ་དེ་ནི་ཐུབ་པས་ཞིབ་ཏུ་མ་
གསུངས་སོ་ཞེས་རང་གི་ཉེས་པ་དེ་ཉིད་ཐུབ་པ་ལ་འགེལ་བ་བྱེད་དོ།། དེ་བཞིན་གཤེགས་
པའི་མངོན་པར་མཐོ་བའི་གཏམ་ཐམས་ཅད་ཆེས་དོན་གསལ་བ་ཡིན་ན།ངེས་པར་ལེགས་
136

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
པའི་གཏམ་རྣམས་རང་བཞིན་མེད་པར་སྟོན་པ་ནི་དངོས་པོ་ཐམས་ཅད་ཀྱི་ངོ་བོ་སུན་
འབྱིན་པར་ཞུགས་པའི་ཕྱིར་ཁོ་བོ་ཅག་གི་ཡིད་འགུ་བ་མི་མཛད་དོ་ཞེ་ན།
རྩ་བ།
ཐམས་ཅད་བཏང་བས་མྱ་ངན་ལས།།
འདའ་བར་ཡ་མཚན་ཅན་ཀུན་འདོད།།
ཀུན་སུན་འབྱིན་ལ་དེ་དག་ནི།
མི་དགར་འགྱུར་བ་རྒྱུ་ཅི་ཞིག།
གལ་ཏེ་བློ་གཟུ་བོར་གནས་ན་ཀུན་ནས་ཉོན་མོངས་པའི་དངོས་པོ་ཐམས་ཅད་
བཏང་བས་མྱ་ངན་ལས་འདའ་བར་གྲངས་ཅན་པ་སོགས་ཡ་མཚན་ཅན་ཀུན་གྱིས་འདོད་
པས་ནི། སྟོན་པ་སངས་རྒྱས་ཀྱིས་རང་བཞིན་གྱིས་གྲུབ་པས་སྟོང་པ་བསྟན་པའི་སྒོ་ནས་
ཀུན་ཉོན་ཕྱོགས་སུན་འབྱིན་པར་བྱས་པ་ལ་ཡ་མཚན་ཅན་དེ་དག་ནི་མི་དགའ་བར་འགྱུར་
བ་ལ་རྒྱུ་ཅི་ཞིག་ཡོད། འོན་ཀྱང་གཟུ་བོར་མི་གནས་པའི་དབང་ལས་སྐྱོན་དུ་མཐོང་བར་
ཟད་དོ།།
རྩ་བ།
གང་ཞིག་གཏོང་ཐབས་མི་ཤེས་དེ།།
ཅི་ཞིག་གཏོང་བར་བྱེད་པར་འགྱུར།།
དེས་ན་ངེས་པར་ཐུབ་པ་ཡིས།།
གཞན་དུ་ཞི་བ་མེད་ཅེས་གསུངས།།
དངོས་པོ་ཐམས་ཅད་ལ་ཆགས་སོགས་བཏང་བས་མྱ་ངན་ལས་འདའ་བར་གྲངས་
ཅན་སོགས་འདོད་ན།ཁྱོད་དང་མུ་སྟེགས་ཅན་ལ་ཁྱད་པར་ཅི་ཡོད་ཅེ་ན། དེ་དག་ནི་ཐམས་
ཅད་གཏོང་བའི་བསམ་པ་ཙམ་དུ་ཟད་ཀྱི་འཁོར་བ་གཏོང་བའི་ཐབས་ཆོས་རང་བཞིན་
གྱིས་སྟོང་པ་མི་ཤེས་པས་ཅི་ཞིག་གཏོང་བ་འགྱུར། ཐབས་ཕྱིན་ཅི་ལོག་ལ་ཞེན་པའི་ཕྱིར་རོ།།
དེས་ན་ངེས་པར་ཐུབ་པ་རྫོགས་པའི་སངས་རྒྱས་དེ་ཡིས་ཆོས་འདི་ལས་གཞན་དུ་གྱུར་པ་
ལ་ཞི་བ་ཐོབ་པ་མེད་ཅེས་གསུངས་སོ།།དེ་ཉིད་ཀྱི་ཕྱིར།གང་ཟག་ཕུང་པོ་སྨྲ་བ་ཡི།།འཇིག་
137

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྟེན་གྲངས་ཅན་འུག་ཕྲུག་པ།།གོས་མེད་བཅས་ལ་གལ་ཏེ་ཞིག།ཡོད་མེད་འདས་པར་སྨྲ་
ན་དྲིས།།དེའི་ཕྱིར་སངས་རྒྱས་རྣམས་ཀྱིས་ནི།།བསྟན་པ་འཆི་མེད་ཡོད་མེད་ལས།།འདས་
པ་ཟབ་མོ་ཞེས་བཤད་པ།།ཆོས་ཀྱི་ཁུད་པ་ཡིན་ཤེས་གྱིས།།ཞེས་གསུངས་སོ།།
རྩ་བ།
སངས་རྒྱས་ཀྱིས་གསུངས་ལྐོག་གྱུར་ལ།།
གང་ཞིག་ཐེ་ཚོམ་སྐྱེ་འགྱུར་བ། །
དེ་ཡིས་སྟོང་པ་ཉིད་བསྟན་ཏེ།།
འདི་ཉིད་ཁོ་ནར་ཡིད་ཆེས་བྱ།།
མངོན་སུམ་གྱི་སྤྱོད་ཡུལ་མ་ཡིན་པའི་ཤེས་བྱ་མཐའ་ཡས་པ་བསྟན་པ་དག་དེ་ཁོ་ན་
ལྟར་ཡིན་ཞེས་ཇི་ལྟར་ངེས་ནུས་ཞེ་ན།དངོས་པོ་ཐམས་ཅད་མངོན་སུམ་དུ་གོ་བར་བྱ་བ་མ་
ཡིན་གྱི་རྗེས་སུ་དཔག་པས་རྟོགས་པར་བྱ་བ་ཡང་ཡོད་དེ། ཆོས་ཐམས་ཅད་རང་བཞིན་
གྱིས་གྲུབ་པས་སྟོང་ཞིང་།དེ་ལ་བྱ་བྱེད་ཀྱི་རྣམ་གཞག་འཐད་པའི་བདེན་པ་གཉིས་ཀྱི་
གནས་ཤིན་ཏུ་ཕྲ་ཞིང་རྟོགས་དཀའ་བ་རྣམས་ཇི་ལྟར་གསུངས་པ་དེ་ལྟར་དོན་ལ་གནས་པ་
དཔེར་བྱས་ནས། ཤིན་ཏུ་ལྐོག་ཏུ་གྱུར་པའི་དོན་རྣམས་དཔྱད་གསུམ་གྱིས་དག་པའི་ལུང་
གིས་དཔོག་པར་བྱེད་དོ།།
རྩ་བ་།
གང་གིས་འཇིག་རྟེན་འདི་མཐོང་དཀའ།།
དེ་ནི་གཞན་ལ་བླུན་པ་ཉིད།།
གང་དག་དེ་རྗེས་འགྲོ་དེ་དག།
ཤིན་ཏུ་ཡུན་རིང་བསླུས་པར་འགྱུར།།
དེ་བཞིན་གཤེགས་པ་ལྟར་མུ་སྟེགས་ཅན་རྣམས་ཀྱིས་ཕྱི་ཅི་མ་ལོག་པར་བརྗོད་པ་ནུས་པ་
མ་ཡིན་ཏེ།དེ་དག་གིས་ནི་སྣོད་བཅུད་ཀྱི་འཇིག་རྟེན་འདིའི་རྒྱུ་འབྲས་རགས་པའང་མཐོང་
དཀའ་ན་ཤིན་ཏུ་ཕྲ་བ་ཡུལ་དང་དུས་རིང་པོས་ཆད་ཅིང་རབ་ཏུ་དབྱེ་བ་མཐའ་ཡས་བ་
རྣམས་ཇི་ལྟར་ཤེས་པར་འགྱུར། མུ་སྟེགས་ཅན་གྱི་རྗེས་སུ་འགྲོ་བའི་གང་ཟག་དེ་དག་སྤང་
བྱ་ལྷན་སྐྱེས་དང༌། ཀུན་བཏགས་དུ་མས་ཡུན་རིང་པོར་བསླུས་པར་འགྱུར་བས། བདག་
138

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
ལེགས་སུ་འདོད་པ་རྣམས་ཀྱིས་ལོག་པའི་སྟོན་པ་སྤངས་ནས་ཡང་དག་པའི་སྟོན་པར་དད་
ཅིང་གུས་པར་བྱའོ།།
རྩ་བ།
མྱ་ངན་འདས་པར་རང་འགྲོ་གང་།།
དེ་ནི་ཤིན་ཏུ་བྱ་དཀའ་བྱེད། །
འདྲེན་པའི་སླད་བཞིན་དམ་པ་ནི། །
མ་ཡིན་ཡིད་འགྲོ་སྤྲོ་མ་ཡིན།།
ཅིའི་ཕྱིར་ཐར་པ་འདོད་པ་དེ་དག་མུ་སྟེགས་ཅན་གྱི་རྗེས་སུ་འགྲོ་ཞེ་ན། ཡུན་རིང་
པོར་བདག་ཏུ་འཛིན་པ་དང་བདག་གིར་འཛིན་པ་ལ་གོམས་པས་རང་བཞིན་གྱིས་སྟོང་པ་
ཉིད་ཀྱི་ཆོས་ཉན་པ་ལ་འཇིགས་པའི་ཕྱིར་རོ། ། འདི་ལྟར་དགེ་བའི་བཤེས་གཉེན་གྱིས་
བཟུང་བ་དང༌། དངོས་པོ་བདེན་འཛིན་གྱི་དྲི་མ་དོར་ནས་མྱ་ངན་ལས་འདས་པའི་གྲོང་
ཁྱེར་དུ་འགྲོ་བ་ཤིན་ཏུ་བྱ་དཀའ་བ་ཡིན་ཏེ།ཐུགས་རྗེ་ཆེན་པོ་མངའ་བའི་འདྲེན་པའི་སླད་
བཞིན་དུ་སྐྱེ་བུ་དམ་པ་མིན་པ་ནི་འདྲེན་པ་དེའི་ཕྱི་བཞིན་དུ་ཡིད་འགྲོ་བར་མི་སྤྲོ་སྟེ། སྟོང་
པ་ཉིད་ལ་སྐྲག་པའི་ཕྱིར་རོ།།
རྩ་བ།
མ་མཐོང་སྐྲག་པར་མི་རྩོམ་སྟེ།།
མཐོང་ན་རྣམ་ཀུན་དེ་ལྡོག་འགྱུར།།
དེས་ན་ངེས་པར་ཅུང་ཟད་ཅིག།།
ཤེས་ལ་སྐྲག་པར་བསྒྲུབ་པར་བྱ།།
བསྟན་བཅོས་ཀྱི་བརྡ་ལ་མ་བྱང་བའི་བ་རྫི་སོགས་ལ་སྟོང་པ་ཉིད་ལན་བརྒྱར་
བསྟན་ཀྱང་སྟོང་པ་ཉིད་ཀྱི་དོན་མ་མཐོང་བའི་ཕྱིར་སྐྲག་པ་མི་འབྱུང་ལ། སྟོང་ཉིད་མངོན་
སུམ་དུ་མཐོང་བའི་མཁས་པ་རྣམས་ལ་སྐྲག་པ་ལྡོག་པར་འགྱུར་ཏེ། འཇིག་པའི་རྒྱུ་བདག་
139

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དང་བདག་གིར་མངོན་པར་ཞེན་པ་དང་བྲལ་བའི་ཕྱིར། དེས་ན་སྟོང་པ་ཉིད་ཀྱི་དོན་ཅུང་
ཟད་ཅིག་ཤེས་པའི་གང་ཟག་ལ་སྐྲག་པ་འབྱུང་བ་འགྱུར་རོ།།
རྩ་བ།
བྱིས་རྣམས་ངེས་པ་ཁོ་ནར་ནི།།
འཇུག་བྱེད་ཆོས་ལ་གོམས་པ་སྟེ།།
དེ་དག་གོམས་པ་མེད་པ་ཡིས།།
ལྡོག་བྱེད་ཆོས་ལ་འཇིགས་པར་འགྱུར།།
སྟོང་པ་ཉིད་ལ་སྐྲག་པའི་རྒྱུ་ཅི་ཡིན་ཞེ་ན། མ་སྒོམ་པའི་ཕྱིར་རོ། །བྱིས་པ་སོ་སོ་སྐྱེ
བོ་རྣམས་ནི་འཁོར་བར་འཇུག་པར་བྱེད་པའི་ཆོས་བདག་འཛིན་ལ་གོམས་པ་ཆེ་ཞིང་
སེམས་རྒྱུད་བདག་ལ་ཆགས་པ་དང་རྗེས་སུ་འབྲེལ་བའི་ཕྱིར་འཁོར་བ་ལས་ལྡོག་པར་བྱེད་
པའི་ཆོས་ལ་འཇིགས་ཏེ་རང་བཞིན་མེད་པའི་ལྟ་བར་གཡང་ས་རུ་ལྟ་བ་བྱེད་དོ།།
རྩ་བ།
གང་ཞིག་གཏི་མུག་འགའ་ཞིག་གིས།།
བསྒྲིབས་ཤིང་དེ་ཉིད་གེགས་བྱེད་པ།།
དེ་ལ་དགེ་ལེགས་འགྲོ་བ་ཡང་།།
མེད་ན་ཐར་པ་ག་ལ་ཡོད།།
གཏི་མུག་མ་རིག་པས་དེ་ཁོ་ན་ཉིད་མཐོང་བར་བསྒྲིབས་ཤིང་ཕྲག་དོག་དང་སེར་
སྣ་ཞེ་སྡང་སོགས་ཀྱིས་སྟོང་ཉིད་སྟོན་པ་དང་ཉན་པ་ལ་གེགས་བྱེད་པ་དེ་ལ་ངན་འགྲོར་
འགྲོ་བས། བདེ་འགྲོ་ལྷ་དང་མིའི་གོ་འཕང་ཡང་མེད་ན་ཐར་པ་ཐོབ་པ་ལྟ་ག་ལ་ཡོད་དེ་
མེད་དོ།།
རྩ་བ།
ཚུལ་ཁྲིམས་ལས་ནི་ཉམས་སླ་ཡི།།
140

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
ལྟ་ལས་ཅིས་ཀྱང་མ་ཡིན་ཏེ།།
ཚུལ་ཁྲིམས་ཀྱིས་ནི་བདེ་འགྲོར་འགྲོ།།
ལྟ་བས་གོ་འཕང་མཆོག་ཐོབ་འགྱུར།།
སྟོང་པ་ཉིད་ལ་སྐུར་བ་འདེབས་པས་རང་གཞན་གཉིས་ཀར་གནོད་པ་ཆེ་བ་
གཟིགས་ནས་བཅོམ་ལྡན་འདས་ཀྱིས་ཚུལ་ཁྲིམས་ཉམས་པ་ནི་སླའི་ལྟ་བ་ལས་ཉམས་པ་ནི་
མ་ཡིན་ནོ།།ཞེས་གསུངས་ཏེ།ཚུལ་ཁྲིམས་ཀྱིས་ནི་མཐོ་རིས་སུ་འགྲོ་བའི་རྒྱུ་བྱེད་ལ།ལྟ་བས་
ནི་རང་གཞན་ཐམས་ཅད་གོ་འཕང་མཆོག་ཏུ་མྱ་ངན་ལས་འདས་པའི་གྲོང་ཁྱེར་དུ་རབ་ཏུ་
འགྲོ་བར་འགྱུར་བས། ཟབ་མོ་ལྟ་བ་མཆོག་གི་དོན་ལ་གཅིག་ཏུ་མོས་པའི་སྒོ་ནས་འཇུག་
པར་བྱ་དགོས་པར་གདམས་པའོ།།
རྩ་བ།
དམ་པ་མིན་ལ་བདག་འཛིན་མཆོག།
བདག་མེད་སྟོན་པ་མ་ཡིན་ཏེ།།
གཅིག་ནི་ངན་འགྲོ་ཉིད་འགྲོ་ལ།།
ཐ་མལ་མ་ཡིན་ཞི་ཉིད་དུའོ།།
བདག་མེད་པའི་ཆོས་ལ་མོས་པ་དང་བྲལ་ཞིང་བདག་ཏུ་འཛིན་པ་ལ་མངོན་པར་
ཞེན་པའི་དམ་པ་མིན་པ་རྣམས་ལ་བདག་འཛིན་དང་མི་འགལ་བའི་ཆོས་བསྟན་པ་མཆོག་
ཡིན་ཏེ།བདག་མེད་པའི་ཆོས་བསྟན་ན་སྤོང་བ་དང་ཕྱི་ཅི་ལོག་ཏུ་གོ་ནས་ལུས་དང་ངག་
དང་སེམས་ཀྱི་རྒྱུད་འཇོམས་པར་འགྱུར་རོ། །སྟོང་པ་ཉིད་ལ་ལྟ་ཉེས་ན། །ཤེས་རབ་ཆུང་
རྣམས་ཕུང་བར་འགྱུར།།ཞེས་གསུངས་པ་ལྟར།ཕྱིན་ཅི་ལོག་ཏུ་འཛིན་པ་དང་སྤོང་བ་
སོགས་ཀྱིས་ངན་འགྲོ་ཉིད་དུ་འགྲོ་ལ།ཐ་མལ་མ་ཡིན་པའི་གང་ཟག་མཆོག་དེ་ལ་སྟོང་པ་
ཉིད་བསྟན་པས་ཞི་བ་མཆོག་གི་གོ་འཕང་ཉིད་དུ་འགྲོ་བའོ།།
རྩ་བ།
ཞི་སྒོ་གཉིས་པ་མེད་པ་དང༌།།
141

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ལྟ་བ་ངན་རྣམས་འཇིག་བྱེད་ཅིང༌།།
སངས་རྒྱས་ཀུན་གྱི་ཡུལ་འགྱུར་བ་ལ།།
བདག་མེད་ཅེས་ནི་བྱ་བར་བརྗོད།།
ཐེག་པ་གསུམ་གའི་བྱང་ཆུབ་ཏུ་བགྲོད་པར་འདི་ངེས་པར་རྟོགས་དགོས་ཀྱི་མ་
རྟོགས་ན་སྲིད་པ་ལས་གྲོལ་བའི་སྒོ་གཞན་མེད་པས་ཞི་སྒོ་གཉིས་པ་མེད་་པ་དང་། འདི་
རྟོགས་ན་མཐར་འཛིན་པའི་ལྟ་བ་ངན་པ་རྣམས་འཇིག་པར་བྱེད་ཅིང་། ཉན་ཐོས་དང༌།
རང་སངས་རྒྱས་དང༌།བླ་ན་མེད་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཁྱད་
པར་ཀྱི་ཡུལ་ཉིད་དུ་གནས་པའི་རང་བཞིན་གྱིས་གྲུབ་པའི་སྟོང་པ་ཉིད་འདི་ལ་བདག་མེད་
ཅེས་བྱ་བར་བརྗོད་དོ།། དམ་པ་མིན་པ་ལ་བསྟན་པ་མི་བྱ་ཞིང་དམ་པ་ལ་བསྟན་པ་བྱ་
བའི་བདག་མེད་པ་དེ་གང་ཞེ་ན།
བཞི་བརྒྱ་པའི་འགྲེལ་པར།དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་
གཞན་ལ་རག་མ་ལས་པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ།།ཞེས་གྲུབ་
མཐའ་འོག་མ་རྣམས་ཀྱི་བདག་མེད་འཇོག་ཚུལ་དང་གཏན་མི་འདྲ་བར་གཞན་ལ་རག་མ་
ལས་པའི་ངོ་བོ་རང་བཞིན་མེད་པ་ལ་བདག་མེད་ཏུ་འཇོག་པ་ཡིན་ནོ། །དེ་ཉིད་ཁྱད་གཞི་
གང་ཟག་གི་སྟེང་དུ་གང་ཟག་གི་བདག་མེད་དང་། ཁྱད་གཞི་ཆོས་ཀྱི་སྟེང་དུ་ཆོས་ཀྱི་
བདག་མེད་པའོ། འོ་ན་དབུ་མ་རང་རྒྱུད་པ་སོགས་ཀྱིས་ཀྱང་འབྲས་བུ་རྣམས་རང་རྒྱུ་ལ་
བརྟེན་ནས་སྐྱེས་པ་དང༌། ཕ་རི་ཚུ་རི་ལ་བརྟེན་ནས་བཞག་པ་དང་། བདག་ཕུང་པོ་ལ་
བརྟེན་ནས་བཏགས་པ་སོགས་འདོད་པས་གཞན་ལ་རག་མ་ལས་པའི་རང་བཞིན་མེད་
པར་འཇོག་ཤེས་པར་འགྱུར་རོ་ཞེ་ན།གཞན་ལ་རག་མ་ལས་ཞེས་པ་རྒྱུ་རྐྱེན་སོགས་ལ་རག་
མ་ལས་པ་ཙམ་ལ་མི་བྱ་བར་ཆོས་རྣམས་རང་ཉིད་འཇོག་བྱེད་ཀྱི་རྟོག་པ་ལ་གཞན་ཞེས་བྱ་
ལ།དེ་ལ་རག་མ་ལས་པ་སྟེ།དེའི་དབང་གིས་གཞག་པ་མིན་པའི་ངོ་བོ་རང་བཞིན་དེ་ཉིད་
གང་འགོག་རྒྱུའི་དགག་བྱའི་བདག་ཡིན་ལ། གྲུབ་མཐའ་སྨྲ་བ་གཞན་རྣམས་ཀྱིས་དེ་ཉིད་
འགོག་པ་མི་ཤེས་སོ།།
142

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
དེ་ཡང་བཞི་བརྒྱ་པའི་འགྲེལ་པར། དེའི་ཕྱིར་གང་དག་རྟོག་པ་ཡོད་པ་ཁོ་ནས་ཡོད་
པ་ཉིད་དང་།རྟོག་པ་མེད་པར་ཡོད་པ་ཉིད་མེད་པ་དེ་དག་ནི་གོར་མ་ཆག་པར་ཐག་པ་
བསྡོགས་པ་ལ་བརྟག་པའི་སྦྲུལ་ལྟར་རང་གི་ངོ་བོ་མ་གྲུབ་པར་ངེས་སོ། ། ཞེས་གསུངས།
མདོར་དྲིལ་ན། གཞན་ལ་རག་མ་ལས་པའམ་ཚུགས་ཐུབ་ཏུ་གྲུབ་པ་དེ་ཉིད་གང་འགོག་
རྒྱུའི་དགག་བྱའི་བདག་ཡིན་པར་མངོན་ཏེ། རྩ་ཤེ་ཊིཀ་ཆེན་ལས།འདི་ནི་ཕན་ཚུན་བརྟེན་
དགོས་པས་ན་རང་ལ་ཚུགས་ཐུབ་ཀྱི་རང་བཞིན་ཡོད་པ་མི་བདེན་པའི་དོན་ནོ། ། ཞེས་
དང༌།ལམ་རིམ་ཆེན་མོར། འོན་ཀྱང་རྒྱུ་རྐྱེན་གཞན་ལ་རག་མ་ལས་ལ་བྱས་ནས་དེ་བཀག་
ན་ནི་རང་སྡེ་ལ་བསྒྲུབ་མི་དགོས་པ་དང༌། དེ་ཁེགས་ཀྱང་དབུ་མའི་ལྟ་བ་རྙེད་པར་འཇོག་
མི་ནུས་པས།ཡུལ་སྟེང་དུ་རང་གི་ངོ་བོའི་སྒོ་ནས་རང་ཚུགས་ཐུབ་པའི་སྡོད་ལུགས་ལ་རང་
དབང་བར་བྱའོ། ། ཞེས་གསུངས་པ་སོགས་ཀྱིས་ལེགས་པར་གྲུབ་བོ་སྙམ། འོ་ན་རང་
འདོགས་བྱེད་ཀྱི་རྟོག་པ་ལ་རག་ལས་པའམ་དེའི་དབང་གིས་བཞག་པའི་ཚུལ་ཇི་ལྟར་ཡིན་
ཞེ་ན།
དེ་ལ་ཐོག་མར་གྲུབ་མཐའ་སོ་སོའི་རྟོག་པས་བཞག་ཚུལ་ཤེས་རྒྱུ་གལ་ཆེ་བས་
མདོར་ཙམ་བརྗོད་ན། མདོ་སྡེ་པས་རྟོག་པས་བཏགས་ཙམ་དུ་གྲུབ་པའི་ཆོས་སྤྱི་མཚན་གྱི་
མཚན་ཉིད་དང་འདུས་མ་བྱས་ཀྱི་ཆོས་རྣམས་རྟོག་པའི་སྣང་ཆ་ཙམ་ལས་རྒྱུ་རྐྱེན་གྱིས་འདུ་
བྱས་པ་མིན་པས་ཙམ་གྱི་སྒྲས་རྒྱུས་སྐྱེས་པར་གཅོད་ཀྱི་རང་བཞིན་གྱིས་གྲུབ་པར་མི་གཅོད་
དོ། ། དེ་ཡང་བུམ་པ་ཞེས་བརྗོད་པའི་སྒྲས་ལྟོ་ལྡིར་བའི་རྣམ་པ་ཅན་གྱི་དོན་བུམ་པ་རྗོད་
པར་བྱེད་པའི་ཆ་དེ་རྟོག་པས་བཏགས་ཙམ་མིན་པར་དངོས་པོ་ཡིན་ན། རྗོད་བྱེད་ཡིན་
པའི་ཆ་དེ་ཉིད་སྒྲ་དེའི་ཐུན་མོང་མ་ཡིན་པའི་སྡོད་ལུགས་སུ་འགྱུར་ལ། དེ་ལྟར་ན།མི་རྟག་
པ་བཞིན་དུ་ཡིད་གཏད་པ་ཙམ་གྱིས་ངེས་མི་ནུས་པ་མ་ཡིན་པས། བརྡ་མི་ཤེས་པས་ཀྱང་
སྒྲ་དེ་ཐོས་ནས་ཡིད་གཏད་ན་ལྟོ་ལྡིར་བའི་རྣམ་པ་འཆར་བར་འགྱུར་རོ། །དེ་བཞིན་དུ་ལྟོ་
ལྡིར་བ་དེ་བུམ་པ་ཞེས་པའི་སྒྲའི་བརྗོད་བྱ་ཡིན་པའི་ཆ་དེ།བུམ་པའི་ཐུན་མོང་མ་ཡིན་པའི་
སྡོད་ལུགས་ཡིན་ན། དེ་ཉིད་སྒྲ་དེས་བརྗོད་པ་ལ་མི་ལྟོས་པར་འགྱུར་བས་བརྡ་མི་ཤེས་པས་
ཡི་
ལྟོ་ལྡིར་བ་མཐོང་བ་ན་བུམ་པར་གོ་བར་འགྱུར་རོ། ། དེ་ཡང་ཚད་མ་རྣམ་འགྲེལ་ལས།
གེ་དོན་མེད་ཅན་འགྱུར་ཞིང༌།།ཚིག་སོགས་ཀུན་བརྟགས་དངོས་མེད་ལ།།དངོས་པོ་ཡི་ནི་
143

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འབྲེལ་བ་འདི།།ཇི་ལྟ་བུར་ནི་འཇུག་པར་འགྱུར།།ཞེས་དང་།རང་འགྲེལ་དུ་རྗོད་པར་བྱེད་
པ་ནི་ཚིག་གི་ཡན་ལག་གི་དེ་དང་ལྡན་པར་གྱུར་ན་ཞེས་སོགས་ཀྱིས་གྲུབ་བོ།། སྒྲ་དེ་སྒྲ་མི་
རྟག་པར་སྒྲུབ་པའི་རྩོད་གཞི་ཡིན་པ་དང༌། མི་རྟག་པ་དེ་སྒྲུབ་ཀྱི་སྒྲུབ་བྱའི་ཆོས་ཡིན་པ་
དང༌།བྱས་པ་དེ་སྒྲུབ་ཀྱི་རྟགས་ཡང་དག་ཡིན་པ་སོགས་ལའང་རིགས་འགྲེ་དགོས་པར་
སྣང་ངོ་།།
སེམས་ཙམ་པས་ཚིག་སོགས་དོན་རྗོད་བྱེད་ཡིན་པའི་ཆ་དང་། དོན་ཚིག་གིས་
བརྗོད་པར་བྱེད་པའི་ཆ་རྣམས་རྟོག་པས་ཀུན་བཏགས་པའི་དངོས་མེད་ཡིན་པར་མ་ཟད།
ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་གཞིའམ་གནས་ཡིན་པ་དེ་ཡང་ཡུལ་ལྟོ་
ལྡིར་བའི་ཐུན་མོང་མིན་པའི་སྡོད་ལུགས་ཀྱི་ངོས་ནས་ཚུར་གྲུབ་པ་མིན་པར་མིང་དང་
བརྡས་ཕར་བཞག་ཙམ་ཡིན་གྱི་རང་གི་མཚན་ཉིད་ཀྱི་གྲུབ་པ་མིན་པས་རྟོག་པས་བཏགས་
ཙམ་དུ་འདོད་ལ།དེ་དག་ལྟོ་ལྡིར་བའི་གནས་ལུགས་སམ་རང་གི་མཚན་ཉིད་ཀྱིས་གྲུབ་ན།
བརྡའི་དབང་གིས་མ་བཞག་པར་འགྱུར་ལ་དེ་ལྟ་ན་བརྡའི་ཡུལ་ཅན་གྱི་བློ་བརྡ་ལ་མི་ལྟོས་
པས།བུམ་པའི་མིང་བཏགས་པའི་སྔ་རོལ་ནས་ལྟོ་ལྡིར་བ་ལ་བུམ་པ་འོ་སྙམ་པའི་བློ་སྐྱེ་བར་
འགྱུར་རོ།།དེས་ན་ཐེག་བསྡུས་ལས། མིང་གི་སྔ་རོལ་བློ་མེད་ཕྱིར།།མང་བའི་ཕྱིར་དང་མ་
ངེས་ཕྱིར། དེ་ཡི་བདག་ཉིད་བདག་མང་དང༌། །བདག་འདྲེས་འགལ་བས་འགྲུབ་པར་
འགྱུར། ཞེས་གསུངས་སོ།། ཙམ་གྱི་སྒྲས་ཐ་སྙད་འཇུག་པའི་གཞིའམ་གནས་ཡིན་པ་དེ་ལྟོ་
ལྡིར་བའི་གནས་ལུགས་སུ་གྲུབ་པར་གཅོད་དོ།
དབུ་མ་ཐལ་འགྱུར་བའི་ལུགས་འདིར་ལྟོ་ལྡིར་བ་བུམ་པ་ཞེས་པའི་སྒྲའི་བརྗོད་བྱ་
བྱེད་པའི་ཆ་དང༌།ལྟོ་ལྡིར་བ་བུམ་པའི་ཐ་སྙད་འཇུག་པའི་གཞིའམ་གནས་ཡིན་པ་སོགས་
རྟོག་པཔས་བཏགས་པ་ཙམ་ཡིན་པར་མ་ཟད།ལྟོ་ལྡིར་བ་རང་ཉིད་ཀྱང་རྟོག་པས་བཏགས་
ཙམ་ཏུ་གྲུབ་པར་མིན་པར་རང་བཞིན་གྱིས་གྲུབ་ན་ལྟོ་ལྡིར་བ་མཐོང་ཙམ་གྱིས་འདི་བུམ་
པ་འོ་སྙམ་པའི་བློ་སྐྱེ་བར་འགྱུར་རོ། དེ་ལྟར་གྲུབ་མཐའ་འོག་མ་འོག་མའི་རྟོག་པས་
བཏགས་ཚུལ་དང༌།མིང་བརྡས་འཇོག་ཚུལ་སོགས་ལ་བློ་ལེགས་པར་སྦྱངས་པ་ནི་གོང་མ་
གོང་མའི་རྟོག་པས་བཏགས་ཚུལ་སོགས་གོ་བའི་དོན་དུའོ།།
144

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
ལུགས་འདིའི་རྟོག་པས་བཏགས་ཚུལ་དཔེའི་སྒོ་ནས་བརྗོད་ན། མི་ཚང་ཞིག་ལ་ཕྲུ་
གུ་ཞིག་བཙལ་བ་ན། དེ་ཡོད་པ་དང༌།དེ་སེམས་ཅན་ཡིན་པ་དང་། དེ་མི་ཡིན་པ་བཅས་ནི་
དེ་དང་དེ་འཛིན་པའི་རྟོག་པས་བཞག་ཟིན་པ་ཡིན་ལ།འདོད་རྒྱལ་མཁན་པོས་ཕྲུ་གུ་དེར་
བློ་བཟང་ཞེས་མིང་བཏགས་པ་ན་མི་ཚང་དེར་བློ་བཟང་ཞེས་པའི་ཕྲུ་གུ་ཞིག་ཡོད་པ་
འགྱུར་ཞིང༌།དེ་ཡང་བློ་བཟང་འཛིན་པའི་རྟོག་པས་གསར་དུ་བཞག་པ་ཡིན་ལ། དེའི་རྗེས་
མིང་གསར་པ་གང་དང་གང་བཏགས་ཀྱང་དེ་དང་དེ་འཛིན་པའི་རྟོག་པས་བཞག་པ་ཡིན་
ཞེས་བདག་གི་རྗེ་བཙུན་བླ་མས་གསུངས་སོ།།
དེ་བཞིན་རྒྱལ་ཁབ་ཅིག་གིས་སྲིད་འཛིན་ཞིག་བསྐོས་པ་ན་ཐོག་མར་འོས་མི་ཚོས་
འོས་འགྲན་བྱེད་དགོས་ཤིང་མཐར་འོས་མང་ཤོས་ཐོབ་པའི་གང་ཟག་དེ་སྲིད་འཛིན་དུ་
འགྱུར་ལ། དེ་ཡང་གཞུང་གིས་མཛད་སྒོ་རྒྱས་མཛོམས་ཀྱིས་དེ་རིང་ནས་ང་ཚོའི་སྲིད་འཛིན་
ཁོང་ཡིན་ཞེས་སྲིད་འཛིན་གྱི་མིང་བཏགས་ཤིང་འགན་སྤྲོད་པ་ན་དམངས་ཀྱི་རྒྱུད་ལ་སྲིད་
འཛིན་ནོ་སྙམ་པའི་རྟོག་པ་སྐྱེས་ཤིང་གང་ཟག་དེས་ཀྱང་སྲིད་འཛིན་གྱི་དོན་བྱེད་ནུས་པ་
ཡིན་ལ།དེ་ཙམ་གྱིས་མི་ཚིམ་པར་བཙལ་ན་ཚུགས་ཐུབ་ཏུ་གྲུབ་པའི་སྲིད་འཛིན་ཞིག་མི་
རྙེད་པ་ཡིན་ནོ།།
འོ་ན་ཆོས་གང་དང་གང་གྲུབ་པ་རང་ཉིད་འཇོག་བྱེད་ཀྱི་རྟོག་པ་ཞིག་ལ་རག་ལལས་
པའམ་ལྟོས་ན།སངས་འཕགས་རྒྱུད་ཀྱི་ཕྲ་ཞིབ་ཕྲ་བའི་ཡོན་ཏན་རྣམས་འདོགས་བྱེད་ཀྱི་
རྟོག་པ་ཞིག་ཀྱང་དགོས་པས། དེ་འདྲའི་རྟོག་པ་དེ་སངས་འཕགས་ཀྱི་རྒྱུད་ལ་མི་འཐད་
པས་སེམས་ཅན་གྱི་རྒྱུད་ཀྱི་ཡིན་པར་འོས་མེད་ལ།རྟོག་པ་དེ་དང་སངས་འཕགས་ཀྱི་ཡོན་
ཏན་གཉིས་ལ་གྲུབ་སྔ་ཕྱི་དང༌། ཡོན་ཏན་རྣམས་རྟོག་པ་དེ་དག་ལ་རག་ལས་ཚུལ་སོགས་
དཔྱོད་དགོས་སོ།།དེ་བཞིན་དུ་འཇིག་རྟེན་འདིའི་སྟེང་གི་གྲངས་མེད་པའི་ཕྲ་རབ་གྱི་རྡུལ་
རྣམས་འདོགས་བྱེད་ཀྱི་རྟོག་པ་དག་སུ་ཞིག་གི་རྒྱུད་ལ་ཡོད་དམ། འགའ་རེས་འཇིག་རྟེན་
འདི་རང་ཉིད་འདོགས་བྱེད་ཀྱི་རྟོག་པས་བཞག་པ་ན་དེའི་ནང་གི་ཕྲ་རབ་ཀྱི་རྡུལ་རྣམས་
ཀྱང་རྟོག་པ་དེས་སྤྱིའི་ཚུལ་གྱིས་བཞག་པས་ཉེས་པ་ལས་གྲོལ་ཟེར་མོད་ཀྱང༌།སྤྱིའི་ཚུལ་
145

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གྱིས་བཞག་ཚུལ་ཞིག་ཚད་ལྡན་གྱི་གཞུང་ལུགས་དག་ན་གསལ་བར་མ་མཐོང་བས་དོན་ལ་
གནས་མིན་དཔྱད་བྱའོ།།
གཞན་ཡང་འདོགས་བྱེད་ཀྱི་རྟོག་པས་ཆོས་དེ་དང་དེ་བཞག་པ་ན་ཆོས་དེ་དག་
རྟོགས་དགོས་མིན་དང་།དགོས་ན་སོ་སྐྱེ་ལྷན་བྱིན་གྱི་རྟོག་པས་རྫ་བུམ་ལྟ་བུ་ཞིག་བཞག་
པ་ན་རྫ་བུམ་དང་དེའི་ནང་གི་རྡུལ་ཕྲན་ཀུན་དུས་མཉམ་དུ་གྲུབ་ནི་དགོས་ལ། རྫ་བུམ་
འདོགས་བྱེད་ཀྱི་སོ་སྐྱེ་དེའི་རྟོག་པས་རྫ་བུམ་གྱི་རྡུལ་ཕྲན་ཀུན་རྟོགས་པར་འཇོག་དཀའ་
བས།དེ་མིན་གྱི་རྡུལ་ཕྲན་ཀུན་རྟོགས་པའི་འདོགས་བྱེད་ཀྱི་རྟོག་པ་གཞན་ཞིག་གང་ན་
ཡོད་དམ། འགའ་རེས་རྟོག་པ་སྤྱི་ཙམ་པས་བཞག་ཟེར་ཡང་གནད་ལ་སྨིན་པའི་ལན་དོན་
མཐུན་ཞིག་ཨེ་ཡིན་སྙམ་མོ།།
མདོར་ན་རྒུད་པ་ཀུན་གྱི་རྩ་བ་ནི་ཆོས་རྣམས་རང་བཞིན་གྱིས་གྲུབ་པའམ། གཞན་
ལ་རག་མ་ལས་པའམ། ཚུགས་ཐུབ་ཏུ་གྲུབ་པར་འཛིན་པའི་མ་རིག་པ་འདི་ཉིད་ཡིན་ལ།
དེའི་ཞེན་ཡུལ་དྲུངས་ནས་འབྱིན་བྱེད་ནི་བདག་མེད་རྟོགས་པའི་ཤེས་རབ་ཉག་གཅིག་
ཡིན་ཏེ།ཞི་སྒོ་གཉིས་པ་མེད་པ་དང་།ཞེས་སོགས་ཀྱི་འགྲེལ་པར།ཆགས་པ་ཡོངས་སུ་ཟད་
པ་ནི་མྱ་ངན་ལས་འདས་པ་འཐོབ་པའི་རྒྱུ་ཡིན་ལ། རང་བཞིན་མེད་པར་ལྟ་བ་ལས་མ་
གཏོགས་པར་ཆོས་འགའ་ཞིག་དེ་ལྟར་ཆགས་པ་ཡོངས་སུ་ཟད་པའི་རྒྱུ་ཡོད་པ་མ་ཡིན་ནོ། །
དེ་ཉིད་ཀྱི་ཕྱིར་རང་བཞིན་མེད་པའི་མཚན་ཉིད་ཅན་གྱི་བདག་མེད་པ་འདི་ནི་ཞི་བའི་སྒོ་
ས་པ་མེད་པར་འགྱུར་ཏེ།མྱ་ངན་ལས་འདས་པའི་གྲོང་ཁྱེར་དུ་འཇུག་པར་བྱ་བ་ལ་
འདི་གཅིག་པུ་ཁོ་ན་ཟླ་མེད་པའི་སྒོ་ཡིན་ནོ།། གལ་ཏེ་ཡང་སྟོང་པ་ཉིད་དང་མཚན་མ་མེད་
པ་དང༌། སྨོན་པ་མེད་པ་ཞེས་བྱ་བ་རྣམ་པ་ཐར་པའི་སྒོ་གསུམ་ཡོད་མོད་ཀྱི། དེ་ལྟ་ནའང་
བདག་མེད་པར་ལྟ་བ་ཁོ་ན་གཙོ་བོ་ཡིན་ཏེ། ཆོས་མ་ལུས་པ་བདག་མེད་པར་རིག་ཅིང་
དངོས་པོ་ཐམས་ཅད་ལ་ཆགས་པ་མ་ལུས་པ་ཟད་པ་ལ་འགར་ཡང་འགའ་ཞིག་གི་དོན་དུ་
གཉེར་བའམ་མཚན་མར་དམིགས་པ་ག་ལ་ཡོད། དེའི་ཕྱིར་བདག་མེད་པ་འདི་ནི་ཞི་སྒོ་
གཉིས་པ་མེད་པ་ཁོ་ན་ཡིན་ནོ།།དེ་ཉིད་ཀྱི་ཕྱིར་བྱང་ཆུབ་ཀྱི་ཚོགས་ལས། རང་བཞིན་མེད་
པས་སྟོང་ལ་སྟོང་པ་ནི། །ཡིན་དང་མཚན་མས་ཅི་ཞིག་བྱེད་པར་འགྱུར། །མཚན་མ་ཐམས་
146

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
ཅད་ལོག་པར་འགྱུར་བའི་ཕྱིར།།མཁས་པས་ཅི་སྟེ་སྨོན་ལམ་འདེབས་པར་འགྱུར།ཞེས་སྟོང་
པ་ཉིད་དང་།མཚན་མ་མེད་པ་དང༌། སྨོན་པ་མེད་པའི་རྣམ་ཐར་སྒོ་གསུམ་བཤད་པ་ཡོད་
ཀྱང་རང་བཞིན་གྱིས་སྟོང་པར་ལྟ་བའི་ལྟ་བ་ཁོ་ན་རྣམ་པར་ཐར་པའི་སྒོར་ལུང་རིགས་
གཉིས་ཀྱིས་བསྒྲུབས་པས་སོ།།
རྩ་བ།
ཆོས་འདི་ཡི་ནི་མིང་ལས་ཀྱང༌།།
དམ་པ་མིན་པ་འཇིགས་པ་སྐྱེ།།
ཞན་ལ་འཇིགས་པ་མི་སྐྱེད་པའི།།
སྟོབས་ལྡན་ཞེས་བྱ་གང་ཞིག་མཐོང་།།
དམ་པ་མིན་པ་ནི་སྟོང་པ་ཉིད་ཞེས་བྱ་བའི་ཆོས་འདི་ཡི་མིང་ཙམ་ཐོས་པ་ལས་
ཀྱང་འཇིགས་པ་སྐྱེ་བར་འགྱུར་ཏེ་བློ་ཞན་པ་རྣམས་ལ་འཇིགས་པ་མི་སྐྱེད་པའི་སྟོབས་ལྡན་
ཞེས་བྱ་བ་དེ་ནི་གང་ཞིག་མཐོང་བར་འགྱུར་ཏེ། ཤིན་ཏུ་ཟབ་མོ་སྟོབས་དང་ལྡན་པའི་ཆོས་
དེ་ལ་བློ་དང་མི་ལྡན་པ་རྣམས་ནི་སྐྲག་པ་སྐྱེ་བ་ཙམ་ལས་རྟོགས་པར་དཀའ་བ་ཁོ་ནའོ།།
རྩ་བ།
ཆོས་འདི་དེ་བཞིན་གཤེགས་རྣམས་ཀྱིས།།
རྩོད་པའི་དུ་ཆེད་དུ་མ་གསུངས་ཏེ།།
དེ་ལྟའང་འདིས་ནི་གཞན་སྨྲ་རྣམས།།
སྲེག་སྟེ་མི་ཡིས་བུད་ཤིང་བཞིན།།
སྟོང་པ་ཉིད་ཀྱི་ཆོས་འདི་ནི་དེ་བཞིན་གཤེགས་པ་རྣམས་ཀྱིས་རྩོད་པ་ཁོ་ནའི་ཆེད་
དུ་མ་གསུངས་པར་རྣམ་པར་ཐར་པའི་སྒོ་ཉིད་དུ་བསྟན་མོད་ཀྱང། འདིས་ཕ་རོལ་པོའི་སྨྲ་
བ་ངན་པ་རྣམས་བསྲེག་པར་བྱེད་སྟེ། དཔེར་ན།མེ་བུད་ཤིང་བསྲེག་པའི་དོན་དུ་མིན་ཡང་
བཙོ་བ་སོགས་འདོད་པའི་བྱ་བ་རྗེས་སུ་སྒྲུབ་ཅིང་བུད་ཤིང་ཡང་སྲེག་པར་བྱེད་པ་བཞིན་
ནོ།།
147

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྩ་བ།
ཆོས་འདི་གང་གིས་ཤེས་གྱུར་པ།།
དེ་ནི་གཞན་པ་མི་དགའ་སྟེ།།
དེས་ན་བདག་ལ་ཆོས་འདི་ནི།།
འཇིག་པའི་སྒོ་དང་འདྲ་བར་སྣང་།།
སྟོང་ཉིད་ཟབ་མོ་བདུད་རྩི་ལྟ་བུའི་ཆོས་འདི་གང་གིས་ཤེས་པར་གྱུར་པ་དེ་ནི་
དངོས་པོ་ལ་བདེན་པར་ཞེན་པའི་ལྟ་བ་གཞན་ལ་མི་དགའ་སྟེ།དེས་ན་ཟབ་མོའི་དོན་ལ་
ངེས་པ་རྙེད་པའི་སྒོ་ནས་བདག་ལ་སྟོང་པ་ཉིད་ཀྱི་ཆོས་འདི་ནི་ལྟ་བ་ངན་པ་ཐམས་ཅད་
འཇིག་པར་བྱེད་པའི་སྒོ་དང་འདྲ་བར་སྣང་བར་སྣང་ངོ༌།།
རྩ་བ།
དེ་ཉིད་དུ་བདག་མེད་སྙམ་དུ།།
དེ་ལྟར་གང་ལ་དགོངས་གནས་པ།།
དེ་ནི་ཡོད་པས་ག་ལ་དགའ།།
མེད་པས་འཇིགས་པར་ག་ལ་འགྱུར།།
ཅིའི་ཕྱིར་སྟོང་པ་ཉིད་འདི་འཕགས་པ་རྣམས་ལ་སྐྲག་པའི་རྒྱུར་མི་འགྱུར་ཞེ་ན།
བདག་ལ་ཆགས་པ་ལོག་པས་ཕྱིར་དང་ནང་གི་དངོས་པོ་རང་བཞིན་གྱིས་ཡོད་པ་མིན་ནོ་
སྙམ་དུ་དགོངས་ཤིང་གནས་པ་དེ་ནི་བདག་ཡོད་པས་ག་ལ་དགའ། བདག་མེད་པས་
འཇིགས་པ་ག་ལ་འགྱུར།བདག་ཡོད་པར་ལྟ་བ་ལ་རྗེས་སུ་ཆགས་པ་མེད་ཅིང་བདག་མེད་
པར་ལྟ་བར་ཁྲོ་བ་མེད་པའི་ཕྱིར། དེས་ན་བདག་མེད་མངོན་སུམ་དུ་རྟོགས་པ་ལ་ནི་
འཇིགས་པའི་རྒྱུ་ལོག་པས་འཇིགས་པ་མི་འབྱུང་ངོ་།།
རྩ་བ།
དོན་མིན་ས་བོན་གྱུར་པ་ནི།།
མུ་སྟེགས་ཅན་མང་མཐོང་ནས་ནི །
148

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
ཆོས་འདོད་པ་ཡི་སྐྱེ་བོ་ལ།
སུ་ཞིག་སྙིང་མི་བརྩེ་བར་འགྱུར།།
སྡུག་བསྔལ་མུ་མཐའ་མེད་པའི་འཁོར་བར་སྐྱེ་བའི་རྒྱུའི་ས་བོན་དངོས་པོ་བདེན་
པར་ཞེན་པའི་ལྟ་བའི་ཚེར་མའི་ཚང་ཚིང་དུ་བཅུག་ནས་ཐར་པ་ཆ་མཐུན་གྱི་དགེ་བའི་
སྲོག་གི་དབང་པོ་བཅད་པའི་སྒོ་ནས་ཉིན་རེ་བཞིན་སློབ་མ་རྣམས་གསོད་པར་བྱེད་པའི་མུ་
སྟེགས་ཅན་མཐོང་བ་ན།འཁོར་བ་ལས་གྲོལ་བའི་ཆོས་འདོད་པའི་སྐྱེ་བོ་ལ་ཆོས་འདིའི་རང་
བཞིན་ཁོང་དུ་ཆུད་པའི་བྱང་སེམས་ཀྱི་རིགས་ཅན་སུ་ཞིག་སྙིང་བརྩེ་བར་མི་འགྱུར་ཏེ་སྙིང་
རྗེ་ངང་གིས་སྐྱེ་བར་འགྱུར་རོ།། གང་གིས་ན་སླར་ཡང་མུ་སྟེགས་ཅན་གྱི་ལོག་ལམ་དུ་མི་
འགྱུར་བ་རང་བཞིན་མེད་པའི་ལམ་ཉེ་བར་བསྟན་པར་བྱའོ།།
རྩ་བ།
ཤཱཀྱ་གོས་མེད་བྲམ་ཟེ་སྟེ།།
གསུམ་པོ་རྣམས་ཀྱིའང་ཆོས་ཡིད་དང༌།།
མིག་དང་རྣ་བ་ཡིས་འཛིན་པ།།
དེའི་ཕྱིར་ཐུབ་པའི་གཞུང་ལུགས་ཕྲ།།
ཅིའི་ཕྱིར་སེམས་ཅན་རྣམས་དགེ་བའི་བསམ་པ་ཅན་ཡིན་ཡང་ཕལ་ཆེར་མུ་སྟེགས་
ཅན་རྣམས་ཀྱི་ལུགས་དང་རྗེས་སུ་འབྲེལ་གྱི་བདེ་བར་གཤེགས་པའི་ལུགས་དང་མིན་ཞེ་ན།
དེ་ནི་ཕྲ་བའི་ཕྱིར་རོ།། འདི་ལྟར་བྲམ་ཟེ་རྣམས་འདོན་པ་སྙིང་པོར་བྱེད་པས་དེའི་ཆོས་ནི་
རྣ་བའི་ཡུལ་དང་།གཅེར་བུ་པ་དག་གཙང་སྦྲར་སྤྱོད་པ་དང་བྲལ་བས་དྲི་མའི་འདམ་གྱིས་
གོས་ཤིང་། སྐྲ་འབལ་བ་སོགས་སྡུག་བསྔལ་གྱི་གཞིར་གྱུར་བ་རྣམས་མིག་གིས་མཐོང་བར་
བྱ་བ་ཡིན་པས་རགས་པ་དང༌།ཤཱཀྱ་པའི་ཆོས་ནི་དངོས་པོ་རང་བཞིན་མེད་པའི་ལྟ་བས་
སེམས་རྒྱུད་ཀྱི་མ་རིག་པའི་མུན་པ་ཐམས་ཅད་མེད་པར་གྱུར་པ་རྣམས་མཉམ་པར་བཞག་
པས་གོ་བར་བྱ་དགོས་པས་ཕྲ་བ་ཡིན་ནོ།།
རྩ་བ།
149

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཇི་ལྟར་བྲམ་ཟེ་རྣམས་ལ་ཆོས།།
ཕལ་ཆེར་ཕྱི་འཆོས་བརྗོད་པ་ལྟར།།
དེ་བཞིན་གཅེར་བུ་རྣམས་ལ་ཆོས།།
ཕལ་ཆེར་བླུན་པ་བརྗོད་པ་ཡིན།།
བློ་རགས་པའི་ཡུལ་ཡིན་པའི་རྒྱུ་མཚན་གྱིས་ཕྱི་རོལ་པའི་ཆོས་ལ་འཇུག་ན་ཁྱོད་
ཀྱིས་ཀྱང་དེ་ལྟར་སྒྲུབ་རིགས་སོ་ཞེ་ན།མི་རིགས་ཏེ།འདི་ལྟར་བྲམ་ཟེ་རྣམས་ནི་བཟླས་
བརྗོད་དང༌།སྦྱིན་སྲེགབཀྲ་ཤིས།འགྱོད་ཚངས་སོགས་ཕྱི་ཚུལ་འཆོས་པ་གཙོ་བོ་ཡིན་པས་
ལེགས་པར་བརྟག་ན་ཐར་འདོད་ཀྱི་སྐྱེ་བོ་རྣམས་ལ་འགལ་བ་ཡིན་ཏེ།འཁོར་བའི་རྗེས་སུ་
མཐུན་པའི་ཕྱིར། དེ་བཞིན་དུ་སེམས་བླུན་པར་བྱེད་པའི་རྒྱུ་སྐྲ་འབལ་བ་དང་མེ་ལྔ་བསྟེན་
པ་སོགས་གཅེར་བུ་པའི་ཕྱི་འཆོས་ཕལ་ཆེ་བ་ཐར་འདོད་རྣམས་ཀྱིས་སྤང་བ་བྱ་བར་ཡིན་
ནོ།།
རྩ་བ།
ཇི་ལྟར་རིག་པ་བླངས་པ་ལས།།
བྲམ་ཟེ་གུས་པ་སྐྱེ་བ་ལྟར།།
དེ་བཞིན་ཉོན་མོངས་བླངས་པ་ལས།།
གཅེར་བུ་པ་ལ་བརྩེ་བར་འགྱུར།།
དེ་ལྟར་ན་ཡང་བྲམ་ཟེ་དག་གི་ཆོས་ཕྱི་འཆོས་གཙོ་བོར་ཡིན་པས་འདོན་པ་ཙམ་
གྱིས་སེམས་རངས་པའི་འཇིག་རྟེན་པ་རྣམས་བྲམ་ཟེ་རྣམས་ལ་གུས་པར་སྐྱེ་བ་ལྟར་མགོ་
འབལ་བ་སོགས་ཀྱིས་ལུས་ཡོངས་སུ་དུབ་ཅིང་ཉོན་མོངས་པའི་ཀུན་སྤྱོད་བླངས་པ་ལས་
གཅེར་བུ་པ་ལ་གུས་ཤིང་བརྩེ་བར་འགྱུར་རོ།།
རྩ་བ།
སྡུག་བསྔལ་ལས་ཀྱི་རྣམ་སྨིན་ཕྱིར།།
ཇི་ལྟར་ཆོས་སུ་མི་འགྱུར་བ།།
150

དབུ་མ་བཞི་བརྒྱ་པའི་ལེའུ་བཅུ་གཉིས་པའི་རྩོམ་ཤོག
དེ་བཞིན་སྐྱེ་བ་ལས་ཀྱི་ནི།།
རྣམ་སྨིན་ཕྱིར་ན་ཆོས་མ་ཡིན།།
དམྱལ་བའི་སྡུག་བསྔལ་ཉམས་སུ་མྱོང་བ་ཆོས་ཀྱི་ཆེད་དུ་མི་འགྱུར་བར་ལྟར། སྐྲ་
འབལ་ཞིང་གོས་མེད་པར་གཅེར་བུར་རྒྱུ་བ་སོགས་ལུས་སྡུག་བསྔལ་གྱིས་གདུང་བའི་སྤྱོད་
པ་ནི་ལས་ཀྱི་རྣམ་སྨིན་ཡིན་པའི་ཕྱིར་ཆོས་མ་ཡིན་ནོ།། དེ་བཞིན་དུ་བྲམ་ཟེ་རྣམས་སྡུག་
བསྔལ་དང་སྐྱེ་བ་ཡང་སྔོན་གྱི་ལས་ཀྱི་རྣམ་སྨིན་ཡིན་པས་མིག་སོགས་བཞིན་དུ་མཐོ་རིས་
ཐོབ་བྱེད་ཀྱི་ཆོས་མ་ཡིན་ནོ།།
རྩ་བ།
ཆོས་ནི་མདོར་ན་མི་འཚེ་བར།།
དེ་བཞིན་གཤེགས་པ་རྣམས་ཀྱིས་གསུངས།།
སྟོང་ཉིད་མྱ་ངན་འདས་པ་སྟེ།།
འདིར་ནི་དེ་གཉིས་འབའ་ཞིག་གོ།
འོ་ན་ཆོས་གང་ཞེ་ན། གཞན་ལ་གནོད་པའི་བསམ་པ་དང་དེས་ཀུན་ནས་སློང་བའི་
ལུས་ངག་གི་ལས་ནི་འཚེ་བ་ཡིན་ལ། དེ་ལས་བཟློག་པ་དགེ་བ་བཅུའི་ལས་ཀྱི་ལམ་དང་
གཞན་ལ་ཕན་འདོགས་པ་ཐམས་ཅད་མི་འཚེ་བ་ཡིན་ནོ།།རང་བཞིན་གྱིས་གྲུབ་པའི་སྟོང་
པ་ཉིད་རང་བཞིན་མྱང་འདས་དང༌། དོན་དེ་ཉིད་མངོན་སུམ་དུ་བྱས་པས་སྡུག་བསྔལ་གྱི་
ཕུང་པོ་གཏན་ཉེ་བར་ཞི་བ་གློ་བུར་དྲི་བྲལ་གྱི་མྱང་འདས་ཏེ། མདོར་ན་མི་འཚེ་བ་དང་མྱ་
ངན་ལས་འདས་པ་འབའ་ཞིག་ཆོས་སུ་དེ་བཞིན་གཤེགས་པས་གསུངས་སོ།།
རྩ་བ།
རང་ཕྱོགས་འཇིག་རྟེན་ཐམས་ཅད་ལ།།
སྐྱེ་ས་བཞིན་དུ་སྡུག་འགྱུར་ན།།
དེ་ཡི་ལྡོག་པར་བྱེད་པའི་རྒྱུ།།
ཁྱོད་ལ་གང་གིས་སྡུག་པར་འགྱུར།།
ཅིའི་ཕྱིར་ཕྱི་རོལ་པ་རྣམས་བདེ་བར་གཤེགས་པའི་བསྟན་པ་འདི་མཐོང་བཞིན་དུ་ཆོས་
འདི་གཉིས་ལ་མི་གུས་ཤེ་ན།འཇིག་རྟེན་པ་རྣམས་རང་གི་སྐྱེ་བའི་སར་ཆགས་པས་གཏོང་
151

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མི་ནུས་པར་ལྟར།འཁོར་བ་ཐོག་མ་མེད་པ་ནས་རང་ཕྱོགས་ཀྱི་ཆགས་པ་ལ་གོམས་པས་ལྟ་
བ་ངན་པ་ལྡོག་པར་བྱེད་པའི་རྒྱུ་མི་འཚེ་བ་དང་སྟོང་པ་ཉིད་ཀྱི་ཆོས་འདི་ཁྱོད་ལ་སྡུག་པར་
མི་འགྱུར་ཏེ། རང་ཕྱོགས་ལ་ཆགས་པས་བདེ་བར་གཤེགས་པའི་ཆོས་འདི་ལ་མི་འཇུག་པའི་
ཕྱིར་རོ།།
རྩ་བ།
རིགས་པའི་དོན་ནི་གཞན་ལས་ཀྱང༌།།
བློ་ལྡན་ལེགས་པ་འདོད་པས་བླང་།།
ཉི་མ་ས་སྟེངས་མིག་ལྡན་ལ།།
ཀུན་གྱི་སྤྱི་མཐུན་མ་ཡིན་ནམ།།
མཁས་པས་ནི་རང་གི་སྐྱེ་ས་རྒུད་པའི་རྒྱུར་མཐོང་བ་ན་དེ་སྤངས་ནས་འབྱོར་པའི་
ཡུལ་གཞན་དུ་བརྟེན་པ་ལྟར།བློ་གྲོས་དང་ལྡན་པས་ཕྱོགས་ལྷུང་སྤངས་ཏེ་མངོན་མཐོ་དང་
ངེས་ལེགས་ཐོབ་པའི་རིགས་པའི་དོན་ལེགས་པར་བཤད་པའི་གཞན་གྱི་གཞུང་ལས་ཀྱང་
བླང་བ་བྱ་སྟེ། དཔེར་ན། ཉི་མ་ས་སྟེང་མིག་ལྡན་ཡོངས་ཀྱིས་སྤྱི་མཐུན་དུ་ལོངས་སྤྱོད་ནུས་
པར་ལྟར་བདེ་བར་གཤེགས་པའི་ཆོས་འདི་གཉིས་ཀྱང་ཕན་པ་ཁོ་ནའི་ཆེད་དུ་གསུངས་
པས་རང་གཞན་སྡེ་པ་ཀུན་གྱིས་གུས་པས་ཉམས་སུ་བླང་བ་རིགས་སོ།།
འདིར་འབད་གཏམ་གྱི་སྦྱོར་བའི་དགེ་ཚོགས་ཀུན།།
མཚན་ལྡན་བཤེས་གཉེན་དགྱེས་པའི་རྒྱུ་རུ་བསྔོ།།
མ་རྟོག་ལོག་རྟོག་ཉེས་བཤད་ཅི་མཆིས་པ།།
མཁས་པའི་སྤྱན་སྔར་སྙིང་གི་དབུས་ནས་གཤགས།།
ཞེས་ལྕོག་རི་དགེ་ལེགས་རྒྱ་མཚོ་ནས་བོད་རྒྱལ་ལོ་༢༡༤༦བོད་ཟླ་༩ཚེས་༡༡ཕྱི་ལོ་༢༠༡༩ཟླ་
༡༡ཚེས་༨ཉིན་དཔལ་ལྡན་འབྲས་དཀར་སྤུངས་པའི་རང་ཤག་ཏུ་སྦྱར་བའོ།།
152

དབུ་མ་བཞི་བརྒྱ་པའི་ལེའུ་བཅུ་གསུམ་པའི་རྩོམ་ཤོག
དབུ་མ་བཞི་བརྒྱ་པའི་རབ་བྱེད་བཅུ་གསུམ་ལ་ཅུང་ཙམ་དཔྱད་པ།
ལྷ་རམས་ལས་ཐོགདཔེ་ཐུབ་དཀོན་མཆོག་ཆོས་བཟང་།
རྗེ་བཙུན་བླ་མ་རྣམས་ཀྱི་ཞབས་ཀྱི་པད་མོར་གུས་པས་ཕྱག་འཚལ་ལོ།།
རྒྱལ་བའི་གསུང་རབ་ཀུན་གྱི་ཟབ་མོའི་དོན།།
ངེས་པ་དོན་གྱི་རྣལ་འབྱོར་བགྲོད་པའི་ལམ།།
མ་རྟོགས་ལོག་རྟོག་ཐེ་ཚོམ་བསལ་མཛད་པ།།
རྗེ་བརྩུན་བླ་མའི་ཞབས་ལ་གུས་པས་འདུད།།
འགྲོ་བའི་སྡུག་བསྔལ་སྤྱན་གྱིས་ཉེར་གཟིགས་ནས།།
ཐུགས་བསྐྱེད་དམ་བཅའ་རིང་ནས་མ་བསྙེལ་བར།།
འཁོར་དུ་བསྡུས་ནས་རྟག་ཏུ་སྐྱོང་མཛད་པ།།
འདྲེན་མཆོག་སྨྲ་བའི་སེང་གེར་གུས་པས་འདུད།།
རྨད་བྱུང་ལུགས་མཆོག་ཚུལ་བཞིན་རབ་བཟུང་ནས།།
དབུ་མའི་གནད་རྣམས་ཆེས་ཆེར་གསལ་མཛད་པ།།
སྐྱེས་མཆོག་ཀླུ་སྒྲུབ་ཞབས་དང་འཕགས་པ་ལྷ།།
ཤིང་རྟ་སྲོལ་འཛིན་རྣམས་ལ་གུས་པས་འདུད།།
ཅེས་ཚིགས་སུ་བཅད་པས་མཆོད་པར་བརྗོད་པ་སྔོན་དུ་བཏང་ནས་སྐབས་ངབབས་
ཀྱི་ལས་སུ་བྱ་བ་གང་ལ་འཇུག་པར་བྱ་བ་ནི།དབུ་མ་པ་ཆེན་པོ་འཕགས་པ་ཀླུ་སྒྲུབ་ཀྱི་སྲས་
མཆོག་ཨརྱ་དེ་ཝའི་གསུང་མཆོག་དབུ་མ་བཞི་བརྒྱ་པའི་རབ་འབྱེད་བཅུ་གསུམ་པ་དང་
153

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འབྲེལ་བའི་ཚིགས་བཅད་འགའ་ཞིག་ཉེ་བར་བླངས་ནས་རང་གི་བློ་གྲོས་དང་བསྟུན་ནས་
ཅུང་ཟད་དཔྱད་གཏམ་ཞིག་གླེང་ཁུལ་བྱེད་ན།
རབ་འབྱེད་བཅུ་གཉིས་པའི་ཚིག་བཅད་ཐ་མས།ལེགས་པའི་བློ་གྲོས་དང་ལྡན་པས་རིགས་
པའི་རླིངས་པོའི་ཚད་མས་ཐར་པ་དང་ཐམས་ཅད་མཁྱེན་པ་ཐོབ་པའི་རིགས་པའི་དོན་
རླིངས་པོ་རྣམས་གཞུང་གཞན་ལས་ཀྱང་ཕྲག་དོག་དང་བྲལ་བས་དོན་འདོད་པས་ཡི་
རངས་དང་བཅས་ཏེ་བླངས་བར་བྱ་སྟེ།དཔེར་ན། ནམ་མཁའི་དཀྱིལ་ནས་ཉི་མས་འོད་
སྣང་བྱ་བ་ལ་མིག་ལྡན་རྣམས་ཀྱིས་ཐུན་མོང་དུ་ལོངས་སྤྱོད་པ་བཞིན་དུ་ཚད་མར་གནས་
གས་པས་དཔྱད་ནས་རྙེད་པའི་སྙིང་པོའི་དོན་རྣམས་ཕྲག་དོག་དང་བྲལ་ནས་
བླངས་ན།ཀུན་ལ་ཕན་འདོགས་པ་དང་ལྡན་ནོ།།
རིགས་པའི་དོན་འདི་གཞན་ལས་ཀྱང༌།
བློ་ལྡན་ལེགས་པའི་འདོད་ལས་བླངས།
དེ་ལ་མི་བཟོད་པར་རྩོད་པ་ན།རབ་འབྱེད་བཅུ་གསུམ་པའི་གཞུང་གི་ཚིག་བཅད་
རྣམས་ཐོན། དེ་ཡང་ཐོག་མར་རང་སྡེ་དང་གཞན་ཕྱོགས་གཉིས་ཀས་སྐྱེ་བ་ཐོག་མེད་ནས་
ཆོས་ཀྱི་བདག་འཛིན་ལ་གོམས་པ་ཤུགས་ཆེ་བ་ན།དངོས་པོ་རྣམས་རང་བཞིན་གྱིས་མེད་
ན། གཏན་མེད་དུ་འགྱུར་བས་རི་བོང་རྭ་ལྟར་མངོན་སུམ་གྱི་ཡུལ་ལས་འདས་པ་དང་
མཐོང་ཆོས་སུ་གྲུབ་པའི་སྔོ་སེར་ཀ་བུམ་སོགས་མངོན་སུམ་དུ་གྲུབ་པའི་ཕྱིར་རང་བཞིན་
གྱིས་ཡོད་པ་ཁོ་ན་ཡིན་ནོ་ཞེས་ཟེར།དེ་ལ་གནོད་པ་བསྟན་པ་ནི།
རྩ་བར།
གཟུགས་མཐོང་ཚེ་ན་བུམ་པ་ནི།།
ཐམས་ཅད་ཁོ་ན་མཐོང་མི་འགྱུར།།
བུམ་པ་མངོན་སུམ་ཞེས་བྱ་བའང༌།།
དེ་ཉིད་རིག་པ་སུ་ཞིག་སྨྲ།།
རྣམ་པར་དཔྱད་པ་འདི་ཉིད་ཀྱིས།།
154

དབུ་མ་བཞི་བརྒྱ་པའི་ལེའུ་བཅུ་གསུམ་པའི་རྩོམ་ཤོག
བློ་མཆོག་ལྡན་པས་དྲི་ཞིམ་དང༌།།
མངར་དང་འཇམ་པ་ཐམས་ཅད་དག།
སོ་སོར་དགག་པར་བྱ་བ་ཡིན།།
བུམ་འཛིན་མིག་ཤེས་ཀྱིས་བུམ་པ་རང་གི་ངོ་བོ་ཉིད་ཀྱིས་གྲུབ་པ་མངོན་སུམ་དུ་
མཐོང་ན།བུམ་པའི་ཕྱི་ནང་གི་རྡུལ་ཕྲན་ཀུན་མཐོང་དགོས་པ་ལས་དེ་མཐོང་བ་མ་གྲུབ་
པའི་ཕྱིར།བུམ་པ་ནི་ནང་གི་རྡུལ་རྫས་བརྒྱད་ལ་བརྟེན་ནས་བཏགས་པ་ཙམ་དུ་ཟད་ཀྱིས་
རང་བཞིན་གྱིས་ནམ་ཡང་ཡོད་པ་མིན། དེ་བཞིན་དུ་ས་བོན་ལ་སོགས་པ་རང་བཞིན་གྱིས་
གྲུབ་ན། ས་བོན་ལ་མ་ལྟོས་པར་མྱུ་གུ་སྐྱེ་བ་ལ་སོགས་པའི་ཉེས་པ་དུ་མ་བསྐྱེད་པའི་ཚོགས་
སོ།། གཞན་ཡང་ཐལ་འགྱུར་བའི་ལུགས་ལ།བུམ་པ་དང་སྔོ་སེར་ལ་སོགས་པ་མངོན་སུམ་
མཚན་ཉིད་པ་འདོད།བུམ་འཛིན་མིག་ཤེས་ནི་བུམ་པ་ལ་ལྟོས་ནས་མངོན་སུམ་བཏགས་
པ་བ་དང་བུམ་འཛིན་མིག་ཤེས་མངོན་སུམ་དུ་མཐོང་བའི་མངོན་ཤེས་ལྟ་བུ་ལ་མངོན་
སུམ་མཚན་ཉིད་པ་ཡིན་ནོ། དེ་ལྟར་ཡང་དཔལ་ལྡན་ཟླ་བས་དབུ་མ་ཚིག་གསལ་ལས།
གཞན་ཡང་མངོན་སུམ་གྱི་སྒྲ་ནི་ལྐོག་ཏུ་མ་གྱུར་བའི་དོན་གྱི་རྗོད་པར་བྱེད་པ་ཡིན་པའི་
ཕྱིར་དབང་པོ་མངོན་དུ་ཕྱོགས་པའི་དོན་ནི་མངོན་སུམ་ཡིན་ནོ། །རྟོག་གེ་བ་དག་རྟོག་པ
དང་བྲལ་བའི་ཤེས་པ་ཅིག་ལ་མངོན་སུམ་དུ་འདོད་པ་ནི་འཇིག་རྟེན་གྱི་གྲགས་པ་ཤིན་ཏུ་
ནས་མི་མཐུན་ནོ།།འཇིག་རྟེན་པའི་ཐ་སྙད་སྤངས་ནས་དོན་གཞན་ལ་བརྟེན་པར་རིགས་
པ་ལས་འདས་སོ།།འཇིག་རྟེན་པ་རྣམས་ཀྱི་མངོན་སུམ་གྱི་སྒྲ་ནི་ཡུལ་ཁོ་ན་དངོས་ཀྱི་འཇུག་
པས་མངོན་སུམ་ཡིན་ལ་ཤེས་པ་ལ་ནི་བཏགས་པ་ཡིན་ནོ།
དེ་ཡང་བཞི་བརྒྱ་པའི་ཟླ་འགྲེལ་ལས།འཇིག་རྟེན་ཁོ་ན་ལས་བུམ་པ་མངོན་སུམ་མོ་
ཞེས་བྱ་བར་བརྗོད་པར་རིགས་ཀྱི།
དེ་ཉིད་ལས། གང་ཡང་འདིས་དབང་པོའི་རྣམ་པར་ཤེས་པ་འདི་མངོན་སུམ་ཉིད་
དུ་སྒྲོ་བཏགས་ནས་གཞན་ཚད་མ་ཉིད་དུ་རྟོག་པར་བྱེད་པ་དེ་ཡང་ཆེས་ཤིན་ཏུ་མ་འབྲེལ་
བ་ཞིག་གོ
155

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྟོག་གེ་དག་གིས་ཚད་མའི་མཚན་ཉིད་ཀྱི་ཟུར་དུ་གསར་དུ་དགོས་པར་སྒྲུབ་པ་
རྣམས་བཏགས་དོན་རྣམ་པར་དཔྱད་ནས་འཇོག་པའི་ལུགས་ཡིན་པའི་ཕྱིར་མི་འཐད་
དོ།།འཇིག་རྟེན་པའི་ཐ་སྙད་དང་ཚད་མའི་སྒྲ་དོན་རང་གི་གཞལ་བྱའི་གཙོ་བོ་ལ་སྙེགས་
ནས་དེ་ལ་མི་བསླུ་བས་ན།ཚད་མ་ཞེས་བཞག་དགོས་པ་མ་རྟོགས་པའི་ཉེས་པ་ཡིན།སྟོང་
ཐུན་བསྐལ་བཟང་མིག་འབྱེད་ལས།ཚད་མར་སོང་ས་རིགས་པས་དཔྱད་ནས་རྙེད་པའི་
དོན་ལ་ཚད་མར་འཇོག་པའི་དབང་དུ་བྱས་པ་ཡིན་པའི་ཕྱིར།ཚད་མ་ཞེས་པ་རང་གི་
འཛིན་སྟངས་གཙོ་བོ་ལ་མི་བསླུ་བ་དགོས་ཀྱི་སྣང་ཚུལ་ཙམ་ལ་བསླུ་ཡང་ཚད་མར་མི་
འཐད་པའི་སྐྱོན་མེད།དཔེར་ན་བུམ་འཛིན་མིག་ཤེས་རང་གི་འཛིན་སྟངས་ཀྱི་ཡུལ་སྣང་
ཚུལ་ལ་བསླུ་བ་ཡིན།བུམ་པའི་གནས་ཚོད་ལས་འདས་ནས་སྣང་བའི་ཕྱིར།བཞི་བརྒྱ་པའི་
ཟླ་འགྲེལ་ལས།དེ་ནི་མི་བསླུ་བ་མ་ཡིན་ཏེ།རྣམ་པ་གཞན་དུ་གནས་པའི་དངོས་པོ་ལ་རྣམ་
པ་གཞན་དུ་སྣང་བའི་ཕྱིར་རོ།།འོན་ཀྱང་དབང་ཤེས་རྣམས་འཛིན་སྟངས་ཀྱི་ཡུལ་དང་
སྣང་བའི་ཡུལ་ལ་བསླུ་ཚུལ་ཐ་དད་ན་འཛིན་སྟངས་ཀྱི་ཡུལ་དང་སྣང་བའི་ཡུལ་ལའང་
འཁྲུལ་ཚུལ་ཐ་དད་དུ་བཞག་དགོས། དེ་དགོས་ན། དབང་པོའི་ཤེས་པ་ཚད་མ་རྣམས་
འཛིན་སྟངས་ཀྱི་ཡུལ་ལ་མི་འཁྲུལ་སྣང་བའི་ཡུལ་ལ་འཁྲུལ་ཞེས་ཞིབ་ཆ་རུང་བར་ཐལ།
འདོད་མི་ནུས་ཏེ།ལམ་རིམ་ཆེན་མོ་ལས།དེ་ལྟར་ཕུང་པོ་མི་རྟག་སོགས་སུ་འཛིན་པའི་རྟོག་
པ་ནི་སྣང་ཡུལ་ལ་འཁྲུལ་ཡང་ངེས་པའི་འཛིན་སྟངས་ལ་ཚད་མའི་གནོད་པ་མེད་པས་
ཕྱིན་ཅི་མ་ལོག་པའམ་མ་འཁྲུལ་བ་ཞེས་བྱ་ལ།དབང་པོའི་ཤེས་པ་རྣམས་ནི་སྣང་ཡུལ་ལ་
འཁྲུལ་ཞིང་མ་འཁྲུལ་བའི་ཆ་གཞན་ཡང་མེད་པས་མ་འཁྲུལ་བ་ཞེས་མི་བྱའོ།།རྟོག་པ་དང་
དབང་པོའི་ཤེས་པ་གཉིས་པོ་འཛིན་སྟངས་ཀྱི་ཡུལ་ལ་འཁྲུལ་མི་འཁྲུལ་རྣམ་དབྱེ་གསུངས་
ཀྱང་ཁོ་བོས་དེ་གཉིས་ཀྱི་ཞིབ་ཆ་ལེགས་པར་མི་རྟོགས།དབང་པོའི་ཤེས་པ་ཚད་མ་རྣམས་
འཛིན་སྟངས་ཀྱི་ཡུལ་མི་བསླུ་བ་ཡིན་པར་འདོད་དགོས་སོ།བཞི་བརྒྱ་པའི་ཟླ་འགྲེལ་ལས།།
མི་བསླུ་བའི་ཤེས་པ་ནི་འཇིག་རྟེན་ན་ཚད་མ་ཉིད་དུ་མཐོང་ན། ཞེས་གསུངས་པའི་ཕྱིར།
འོན་ཀྱང་སྟོང་ཐུན་ལས།སྒྲ་མི་རྟག་རྟོགས་ཀྱི་རྗེས་དཔག་ཚད་མ་ལ་སྒྲ་མི་རྟག་པ་རང་གི་
མཚན་ཉིད་ཀྱིས་གྲུབ་པར་སྣང་ཡང་སྣང་བ་ལྟར་མ་གྲུབ་པའི་རྟགས་ཀྱིས་རྗེས་དཔག་དེ་
སྒྲ་མི་རྟག་པ་ལ་འཁྲུལ་ཤེས་སུ་མི་འགྲུབ་ན།མིག་ཤེས་ལ་སྔོན་པོ་རང་གི་མཚན་ཉིད་ཀྱིས་
156

དབུ་མ་བཞི་བརྒྱ་པའི་ལེའུ་བཅུ་གསུམ་པའི་རྩོམ་ཤོག
གྲུབ་པར་སྣང་ཡང་སྣང་བ་ལྟར་མ་གྲུབ་པའི་རྟགས་ཀྱིས་མིག་ཤེས་སྔོན་པོ་ལ་འཁྲུལ་བར་
སྒྲུབ་ནུས་པ་འགལ་བའི་ཕྱིར་རོ།ཞེས་གསུངས།སྒྲ་མི་རྟག་རྟོགས་པའི་རྗེས་དཔག་དང་སྒྲ་
འཛིན་ཉན་ཤིས་ལྟ་བུ་གཉིས་ཀ་འཛིན་སྟངས་ཀྱི་ཡུལ་ལ་འཁྲུལ་བར་འདྲ་བར་གསུངས།
གཞན་ཡང་ལུགས་འདིར་ཆོས་དེ་ལ་ཚད་མར་སོང་བ་དང་ཆོས་དེ་ལ་འཁྲུལ་བའི་གཞི་
མཐུན་འཇོག་ནུས། འོག་མ་རྣམས་ཀྱི་དེ་ལྟར་འཇོག་མི་ནུས་པ་ནི། ལེགས་བཤད་སྙིང་པོ་
ལས།ཡོད་པ་གང་ཡིན་རང་གི་ངོ་བོས་ཡོད་པར་འདོད་པའི་ལུགས་ལ་རང་མཚན་སྣང་བ་
ལ་ལྟོས་ཏེ་འཁྲུལ་བར་སོང་ན་དེ་རང་གི་གཞལ་བྱ་རྙེད་པར་འཇོག་མི་ནུས་པས།རྟོག་པ
དང་རྟོག་མིན་གྱི་ཚད་མ་གང་ཡིན་ཀྱང་ཚད་མར་སོང་ས་སྣང་ཡུལ་དང་ཞེན་ཡུལ་རང་
མཚན་ལ་མ་འཁྲུལ་བ་ཞིག་དགོས་སོ། ཐལ་འགྱུར་བ་དང་གྲུབ་མཐའ་འོག་མ་རྣམས་ཀྱིས་
ཤེས་པ་ཚད་མ་འཇོག་ཚུལ་ཤིན་ཏུ་ནས་མི་མཐུན། གཞན་ཡང་དབུ་མའི་མཐའ་དཔྱོད་
ནང་། རང་རྒྱུད་པས་རྟོག་པས་བཏགས་ཙམ་མི་འདོད་པའི་རྒྱུ་མཚན་དུ། ཆོས་རྣམས་
འཛིན་པའི་རྟོག་པ་ཆོས་རྣམས་འགྲུབ་བྱེད་ཀྱི་ཚད་མར་མི་བཞེད་པའི་ཕྱིར།ཞེས་གསུངས་
འདུག་པས།ཆོས་རྣམས་འགྲུབ་བྱེད་ཀྱི་ཚད་མ་ཡིན་ན། ཚད་མ་དེ་ལ་སྣང་ཙམ་ཡིན་དགོས་
ན།བུམ་པ་སོགས་འགྲུབ་བྱེད་ཀྱི་ཚད་མ་མེད་པར་ཐལ་ལོ། རང་རྒྱུད་པས་ཆོས་རྣམས་ཐུན་
མོང་བའི་གདོད་ལུགས་ངོས་ནས་གྲུབ་པ་ཁས་བླངས་པས་ཆོས་རྣམས་ཚད་མ་དེ་ལ་སྣང་
ཙམ་མི་ཟེར། འོ་ན་རྟོག་པ་ཚད་མ་རྣམས་ཆོས་དེའི་འགྲུབ་བྱེད་ཡིན་ན་ཆོས་རྣམས་རྟོག་པ་
ལ་སྣང་ཙམ་ཡིན་དགོས་ཚུལ་གང་ཡིན་ནམ། འགྲུབ་བྱེད་ཀྱི་ཚད་མ་ཞེས་པ་ཆོས་དེ་རྟོགས་
པའི་ཚད་མ་ལས་ལྷག་པའི་གོ་དོན་གང་ཡོད། རང་རྒྱུད་པའི་ལུགས་ལ་ཆོས་རྣམས་འགྲུབ་
བྱེད་ཀྱི་ཚད་མ་ཡིན་ན་ཆོས་དེ་ལ་མ་འཁྲུལ་བ་ཞིག་ཡིན་དགོས་ན། རྣལ་འབྱོར་དཔྱོད་པའི་
དབུ་མ་པའི་ལུགས་སུ་ལན་ཅི་ཡོད།ཡང་ན་སངས་འཕགས་ཁོ་ནའི་རྒྱུད་ལ་ཆོས་རྣམས་
འགྲུབ་བྱེད་ཀྱི་ཚད་མ་འཇོག་དགོས་ན་བློ་ལ་མི་བདེ་བའོ། །ཚད་མ་ལ་མངོན་རྗེས་གཉིས་
སུ་གྲངས་ངེས་པ་གྲུབ་མཐའ་འོག་མ་དང་མཐུན་ཀྱང་ལུང་གི་ཚད་མ་དང་དཔེ་ཉེར་འཇལ་
གྱི་ཚད་མ་ཀྱང་འདོད། ཚད་མ་ཕྱི་མ་གཉིས་ནི་རྗེས་དཔག་ཏུ་འདུ་བ་ཚིག་གསལ་ལས་
གསུངས།ལུང་གི་ཚད་མ་ནི་ཡིད་ཆེས་པའི་རྟགས་ལས་སྐྱེས་པའི་རྗེས་དཔག་ཚད་མ་དང་།
དཔེ་ཉེར་འཇལ་གྱི་ཚད་མ་ཞེས་པ་འདྲ་བ་ལས་ཉམས་སུ་མྱོང་བའི་དོན་རྟོགས་པ་ཉེ་བར་
157

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འཇལ་བ་ལ་འཇོག དཔེར་ན།བ་མིན་ནི་བ་ལང་དང་འདྲའོ་སྙམ་པ་ལྟ་བུ་ཚིག་གསལ་
ལས་གསུངས། དཔེ་བ་མིན་ལ་བརྟེན་ནས་བ་ལང་དུ་རྟོགས་པ་ནི་ཚུལ་གསུམ་གྱི་རྟགས་
ལས་རྟོགས་པ་མིན་པས་རྗེས་དཔག་ཏུ་འདུ་ཚུལ་གང་ཡིན་སྙམ། རྗེས་དཔག་ཏུ་འདུ་ཀྱང་
རྗེས་དཔག་མིན་ཟེར་ན། ཚད་མ་ལ་མངོན་རྗེས་གཉིས་སུ་གྲངས་ངེས་ཟེར་བ་ཉམས་སོ།
རྗེས་དཔག་ལ་ངེས་པར་དུ་ཚུལ་གསུམ་གྱིས་སྒྲུབ་དགོས་སོ།སྟོང་ཐུན་ལས།ཉེར་འཇལ་
ཞེས་པ་ནི་དཔེ་ལ་ལྟོས་ནས་གཞལ་བྱ་ལྐོག་གྱུར་དཔོག་པའི་ཚད་མ་ཡིན་པས་དེ་གཉིས་
རྗེས་དཔག་ཏུ་འདུ་བའི་ཕྱིར་སྤྱིར་ཚད་མ་ལ་མངོན་རྗེས་གཉིས་སུ་གྲངས་མ་ངེས་པར་
བཞེད་པ་མ་ཡིན་ནོ།སྟོང་ཐུན་གསུང་ཟིན་ལྟར་ན་མཐུན་དཔེ་བུམ་པ་ལ་སོགས་པ་གཟུང་
ནས་སྒྲ་མི་རྟག་པ་སྒྲུབ་པ་ལྟ་བུ་དགོངས་སྙམ།འོན་ཀྱང་ཚིག་གསལ་གྱིས་དཔེ་བ་མིན་ལ་
བརྟེན་ནས་བ་ལང་དུ་རྟོགས་པ་ལ་གསུངས་འདུག་པས་སྟོང་ཐུན་དང་དགོངས་པ་གཅིག་
ཏུ་ཡོང་མིན་དཔྱད་དགོས་འདུག
གཉིས་པ་རང་སྡེ་འོག་མ་རྣམས་ཀྱིས་ཁ་དོག་དང་དབྱིབས་ཀྱིས་བསྡུས་པའི་
གཟུགས་རང་མཚན་མིག་ཤེས་ཀྱིས་མཐོང་བས་ཡུལ་བུམ་པ་སོགས་རང་མཚན་གྱིས་གྲུབ་
བོ་ཞེ་ན།དེ་ལ་རང་བཞིན་གྱི་གཅིག་དང་ཐ་དད་རྣམ་པར་བརྟགས་ལ་དགག་པ་ཡིན་པས།
རྩ་བ་ལས།
གལ་ཏེ་མདོག་ལས་དབྱིབས་གཞན་ན།།
ཇི་ལྟ་བུར་ན་དབྱིབས་འཛིན་འགྱུར།།
འོན་ཏེ་གཞན་མིན་ན་ལུས་ཀྱིས།།
མདོག་ཀྱང་ཅི་སྟེ་འཛིན་མི་འགྱུར།།
དེ་ལ་གལ་ཏེ་བུམ་པ་ལ་ཡོད་པའི་དབྱིབས་གཟུགས་དེ་ཁ་དོག་དང་རང་མཚན་
གྱིས་གཞན་ཉིད་དུ་གྲུབ་ན།སྒྲ་དང་དྲི་ལ་སོགས་པ་ལྟར་མིག་ཤེས་ཀྱིས་དབྱིབས་གཟུང་
དོན་དུ་བྱས་ནས་འཛིན་པར་མི་འགྱུར་བར་ཐལ།ཁ་དོག་ལས་གཞན་དབྱིབས་གཟུགས་
རང་མཚན་གྱིས་གྲུབ་པའི་གཞན་ཡིན་པའི་ཕྱིར།འོན་ཏེ་གཞན་མིན་པར་རང་མཚན་གྱིས་
གྲུབ་པའི་གཅིག་ཡིན་ན།མུན་ཁུང་ནང་ལུས་ཀྱིས་རིང་པོ་ལ་སོགས་པའི་དབྱིབས་འཛིན་པ་
158

དབུ་མ་བཞི་བརྒྱ་པའི་ལེའུ་བཅུ་གསུམ་པའི་རྩོམ་ཤོག
དེ་བཞིན་དུ་ཁ་དོག་ཀྱང་འཛིན་པར་འགྱུར་རོ།།དེ་གཉིས་རང་མཚན་གྱིས་གྲུབ་པའི་གཅིག་
ཡིན་པའི་ཕྱིར།
མུན་ཁུང་ནང་དུ་ལུས་ཤེས་ཀྱིས་དབྱིབས་འཛིན་ཀྱང་ཁ་དོག་མི་འཛིན་པར་
གསུངས་པ་ནི།ཕྱིས་སུ་དབྱིབས་ལ་ངེས་ཤེས་འདྲེན་ལ་ཁ་དོག་ལ་འདྲེན་མི་ནུས་པའི་རྒྱུ་
མཚན་གྱིས་ཡིན་སྙམ།།མུན་ཁུང་ནང་ཁ་དོག་དཀར་དམར་སོགས་གང་ཡིན་ཤེས་པ་མིན་
པའི་ཕྱིར།དེ་དང་མཚུངས་པར་མིག་ཤེས་ཀྱིས་མེའི་རེག་བྱ་ཡང་འཛིན་མི་ནུས་པ་ཡིན།དེ་
ཡིན་ན་མིག་ཤེས་ཀྱིས་མེའི་ཁ་དོག་གཟུང་ནས་མེ་མ་གཟུང་བར་ཐལ།འདོད་ན།མེ་དང་
མེའི་ཁ་དོག་ངོ་བོ་གཅིག་མིན་པར་ཐལ་ལོ།།ཡན་ལག་དང་ཡན་ལག་ཅན་ངོ་བོ་ཐ་དད་དུ་
འདོད་པ་ནང་པ་སངས་རྒྱས་པ་མེད་པར་གསུངས་པ་དང་འགལ།མིག་ཤེས་ཀྱིས་མེ་གཟུང་
ན་མེའི་རེག་བྱ་ཀྱང་གཟུང་བར་ཐལ།འདོད་ན།ཕྱིས་སུ་ངེས་ཤེས་འདྲེན་ནུས་པར་ཐལ།
འདོད་ན།ཕྱིས་སུ་མེའི་རེག་བྱ་ཚ་གྲང་གང་ཡིན་ཤེས་ནུས་པར་ཐལ་ལོ།།འདོད་ན་ཧ་ཅང་
ཐལ་ལོ།
གཞན་ཡང་རང་བཞིན་གྱིས་གྲུབ་པའི་གཅིག་དང་ཐ་དད་འཛིན་ཚུལ་དེ་མགོ་རྙོག་
པོ་འདུག་པས་ཅུང་ཟད་དཔྱད་ཁུལ་བྱས་ན།། དེ་ཡང་བདག་དེ་ཕུང་པ་དང་རང་བཞིན་
གྱིས་གྲུབ་པའི་ངོ་བོ་གཅིག་ཏུ་གྲུབ་པར་འཛིན་པ་དང་ས་སྨྱུག་ལྟ་བུ་རང་བཞིན་གྱིས་གྲུབ་
པའི་ཐ་དད་དུ་འཛིན་པ་སོགས་གདགས་གཞི་ལ་བརྟེན་ནས་བཏགས་པ་ཙམ་གྱིས་མ་
ཚིམས་པར་རང་གི་ངོ་བོ་ཡོད་ཚུལ་ལ་དཔྱད་པ་ན།དགག་བྱ་ལ་གཏུགས་ནས་དཔྱད་པ་
ཡིན།ཐ་སྙད་བཏགས་པ་ཙམ་གྱིས་མ་ཚིམས་པར་ཡོད་ཚུལ་ལ་དཔྱད་པ་ཙམ་གྱིས་དགག་
བྱ་ལ་གཏུགས་ནས་དཔྱད་མི་དགོས་སྙམ།དཔེར་ན།མྱུ་གུ་རང་གི་རྒྱུ་ས་བོན་ལས་སྐྱེ་བ་
ཙམ་གྱིས་མ་ཚིམས་པར་བདག་ལས་སྐྱེ་མི་སྐྱེ་རྣམ་པར་དཔྱད་པ་འདི་དགག་བྱ་ལ་
གཏུགས་ནས་དཔྱད་པ་མིན།དགག་བྱ་ལ་གཏུགས་ནས་དཔྱད་ན།རྣམ་པར་དཔྱད་ནས་མ་
གྲུབ་པ་རྟོགས་པ་ན།རང་ངོས་ནས་མེད་པ་ལ་བློ་ཅུང་ཟད་ཁ་ཕྱོགས་པ་ཅིག་དགོས།
རང་སྡེ་འོག་མ་ཀུན་གྱིས་མྱུ་གུ་བདག་ལས་མི་སྐྱེ་བ་རྟོགས་པ་ཡིན་ནོ།དེ་བཞིན་དུ་
སྒྲའི་ངོ་བོ་གདགས་གཞི་ལ་བརྟེན་ནས་བཏགས་པ་ཙམ་གྱིས་མི་ཚིམས་པར་སྒྲ་རང་གི་ངོ་
159

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
བོ་རྟག་མི་རྟག་རྣམ་པར་དཔྱད་པ་ཡང་དགག་བྱ་ལ་གཏུགས་ནས་དཔྱད་པ་མིན་པར་སྔ་
མ་བཞིན་དུ་མཆིས། བདག་ཕུང་གཉིས་རང་བཞིན་གྱིས་གཅིག་ཏུ་གྲུབ་པར་འཛིན་པ་ནི་
ཕུང་པོ་བདེན་པར་གྲུབ་པ་འཛིན་པ་ཡིན་མིན་མཁས་པའི་བཞེད་ཕྱོགས་སྣ་མང་ཡོད།རང་
གི་ལུགས་ལྟར་ན་མ་ཡིན་པར་གསལ།འོན་ཀྱང་བདག་ཕུང་གཉིས་རང་བཞིན་གྱིས་གྲུབ་
པའི་གཅིག་དང་ཐ་དད་གང་དུ་ཡང་མ་གྲུབ་པར་རྟོགས་ནའང་ད་དུང་ཡང་རང་བཞིན་
གྱིས་ཡོད་སྙམ་པ་གང་ཡིན།གྲུབ་མཐའ་སུས་ཀྱང་རང་བཞིན་གྱིས་གྲུབ་ན་གཅིག་དང་ཐ་
དད་གང་རུང་དུ་གྲུབ་དགོས་པར་མཐོང་ནས་ཕྱིས་རྣམ་པར་དཔྱད་ནས་རང་བཞིན་གྱིས་
གྲུབ་པའི་གཅིག་དང་ཐ་དད་གང་དུ་ཡང་མ་གྲུབ་པ་རྟོགས་ནས་ད་དུང་རང་བཞིན་གྱིས་
ཡོད་སྙམ་པ་ཇི་ལྟར་ཡིན།བློས་ཁ་ཚོན་ཆོད་ནས་དཔྱད་ནས་མཐའ་གང་ལས་ཀྱང་མ་རྙེད་
པ་རྟོགས་ནའང་ད་དུང་རང་བཞིན་གྱིས་མ་གྲུབ་པ་མ་རྟོགས་ན།མྱུ་གུ་བདག་ལས་སྐྱེ་ན།
སྐྱེ་བ་དོན་མེད་དང་ཐུག་མེད་དུ་འགྱུར་བ་རྟོགས་ན་མྱུ་གུ་བདག་སྐྱེ་མེད་པ་རྟོགས་མི་
དགོས་པར་ཐལ་བ་སོགས་ལ་ལན་ཇི་ལྟར་བསམ།དེ་བཞིན་དུ་རྩ་ཤེས་ཊཱིཀ་ཆེན་ལས།
དངོས་མིང་སོ་སོས་གོ་བྱ་ཐ་དད་དུ་མེད་པ་གཅིག་པའི་དོན་དང་འབྲེལ་མེད་དོན་
གཞན་དུ་ཡོད་པ་ཐ་དད་པའི་དོན་དུ་བཟུང་ནས་དེ་གཉིས་སུ་མ་གྲུབ་ཀྱང་རང་བཞིན་
གྱིས་ཡོད་སྙམ་པ་ཡིན་ལ། རང་བཞིན་གཅིག་པ་དང་ཐ་དད་ཚད་མས་ཁེགས་ནས་དོགས་
པ་དེ་བྱུང་བ་མིན་ནོ།།གནས་མ་བུ་པས་གང་ཟག་རྟག་མི་རྟག་གང་ཡང་མིན་པར་སྨྲ་བ་
ཡང་དེ་ལ་དཔགས་ནས་ཤེས་པར་བྱའོ།གནས་མ་བུ་པས་གང་ཟག་རྒྱུན་ཆད་པ་མེད་པས་
མི་རྟག་པ་བརྗོད་དུ་མེད་པ་དང་།ཕུང་པོ་འདོར་ལེན་བྱེད་པས་རྟག་པར་བརྗོད་དུ་མེད་པ་
ཡིན་གྱི་སྐད་ཅིག་སྔ་ཕྱི་འཇིག་པའི་མི་རྟག་པ་བརྗོད་དུ་མེད་པ་ག་ལ་ཡིན། དེ་ལ་དཔགས་
ནས་སྤྱིར་རང་བཞིན་གྱིས་གཅིག་དང་ཐ་དད་ཚད་མས་ཁེགས་ན་རང་བཞིན་གྱིས་གྲུབ་པ་
ཚད་མས་ཁེགས་དགོས་པ་ལྟ་བུར་གསུངས་ལས་ཐོན་སྙམ།
རང་བཞིན་གྱིས་གྲུབ་པ་གཅིག་དང་ཐ་དད་དུ་འཛིན་པ་ནི་གྲུབ་མཐའ་སྨྲ་བའི་ཁོ་
ནའི་འཛིན་ཚུལ་ཡིན།མཐའ་བདུན་ནང་ཚན་གྱི་གཅིག་དང་ཐ་དད་བཀག་ཚུལ་དང་རྟེན་
འབྲེལ་འགག་སོགས་བརྒྱད་ནང་གི་གཅིག་དང་ཐ་དད་བཀག་པ་གཉིས་མི་འདྲ་བར་འོང་།
160

དབུ་མ་བཞི་བརྒྱ་པའི་ལེའུ་བཅུ་གསུམ་པའི་རྩོམ་ཤོག
རྟེན་འབྲེལ་འགག་སོགས་བརྒྱད་དོན་དམ་གྱིས་ཁྱད་པར་མ་སྦྱར་བར་དགག་མི་ནུས།དེ་
ཡང་ཁྱད་པར་སྦྱར་ཚུལ་ནི།ཚིགས་གསལ་ལས་འཕགས་པའི་ཡེ་ཤེས་ལ་ལྟོས་ནས་ཞེས་
གསུངས་འདུག་པས་ཟག་པ་མེད་པའི་ཡུལ་གྱི་རང་བཞིན་ལ་ལྟོས་ནས་གཅིག་དང་ཐ་དད་
འགོག་པ་ཡིན་པས་ཡུལ་གྱིས་གཤིས་ལུགས་སུ་གཅིག་དང་ཐ་དད་བཀག་པས་རྟེན་འབྲེལ་
འགག་སོགས་བརྒྱད་ཡུལ་གྱི་རང་བཞིན་ལ་ལྟོས་ནས་མེད་པ་ཆོས་དེ་དག་གི་ཆོས་ཉིད་
ལེགས་པར་འཇོག་ཐུབ།
རྩ་ཤེས་ཊཱིཀ་ཆེན་ལས།ཟག་མེད་ཀྱི་ཡུལ་གྱི་རང་བཞིན་ཞེས་པ་ཡང་རྟེན་འབྱུང་གི་
ཡིན་ལུགས་ལ་ཟེར་བས་འགག་སོགས་རང་རང་གི་ཁྱད་གཞིའི་རྟེན་འབྱུང་གི་ཡིན་ལུགས་
སུ་མ་གྲུབ་ཅེས་པའི་དོན་ཏོ།།
དེ་ནས་རྩ་བར།
མིག་དང་གཟུགས་ལ་བརྟེན་ནས་ཡིད།།
སྒྱུ་མ་བཞིན་དུ་སྐྱེ་བར་འགྱུར།།
གང་ལ་ཡོད་པ་ཉིད་ཡོད་དེ།།
སྒྱུ་མ་ཞེས་བྱ་མི་རིགས་སོ།།
སྒྱུ་མ་ལྟ་བུའི་མིག་དང་གཟུགས་ལ་བརྟེན་ནས་ཀྱང་ཡིད་སྒྱུ་མ་བཞིན་དུ་སྐྱེ་བར་
འགྱུར་བའི་ཕྱིར། གལ་ཏེ་ཆོས་རྣམས་ངོ་བོ་ཉིད་ཀྱིས་ཡོད་ན། དེ་ལ་སྒྱུ་མ་ཞེས་བྱ་བ་མི་
རིགས་སོ།།དཔེར་ན་འཇིག་རྟེན་ན་བུད་མེད་དངོས་ལ་སྒྱུ་མ་ཞེས་བྱ་བ་མི་རིགས་སོ།།
གཞུང་འདིས་དངོས་པོ་རྣམས་རང་གི་རྒྱུ་དང་རྐྱེན་ལ་ལྟོས་ནས་སྐྱེས་པས་རང་
དབང་གིས་སྐྱེ་བར་བཀག
རིགས་པ་རྣམ་པ་དུ་མས་དཔྱད་པས་གྲུབ་དོན་དུ་མཁས་པ་རྣམས་ལ་ས་སྟེངས་ན་
ས་བོན་འགག་པ་ལས་མྱུ་གུ་འབྱུང་བ་སོགས་མིག་འཁྲུལ་སྒྱུ་མ་ལྟ་བུའི་ངོ་མཚར་ཅན་མིན་
པ་ཅུང་ཟད་མེད་ལ། ཀུན་གྱི་ཞལ་མཐུན་དུ་དབང་ཤེས་བདེན་མེད་ཀྱི་དོན་རྟོགས་པ་ཡིན།
དེ་ཡང་རྩ་བར།
161

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གང་ཚེ་མཁས་པ་ས་སྟེང་ན།།
ངོ་མཚར་མིན་པ་འགའ་མེད་པ།།
དེ་ཚེ་དབང་རྟོགས་དེ་འདྲ་ལ།།
ཡ་མཚན་ཞེས་བྱ་ཅི་ཞིག་ཡོད།།
སྲིད་པར་མི་འོས་པའི་གནས་ཞིག་དམིགས་ན་ཡ་མཚན་དུ་བྱེད་པར་འགྱུར་གྱི།རྒྱུ་
མཐུན་ས་བོན་སོགས་ལས་ངོ་བོས་མེད་པའི་འབྲས་བུ་དེ་དང་མཐུན་པ་ཀུན་ཏུ་འོས་པའི་
ཕྱིར།
ཆོས་རྣམས་བདེན་པས་སྟོང་པ་སྒྱུ་མ་བཞིན་དུ་མཚུངས་པ་འཇིག་རྟེན་ན་དཔེ་
རགས་པས་ཤེས་པར་བྱ་ལ།
རྩ་བར།
མགལ་མེ་འཁོར་ལོ་སྤྲུལ་པ་དང༌།
རྨི་ལམ་སྒྱུ་མ་ཆུ་ཟླ་དང༌།།
ཁུག་རྣ་ནང་གི་བྲག་ཆ་དང༌།།
སྨིག་རྒྱུ་སྤྲིན་དང་སྲིད་པ་མཚུངས།
འཁོར་ལོ་རང་གི་ངོ་བོ་ཅུང་ཟད་ཀྱང་མེད་ནའང་མེ་དང་བཅས་པའི་ཡོག་པ་མྱུར་
དུ་བསྐོར་བས་མགལ་མེའི་འཁོར་ལོ་སྣང་བ་དང་། སྒྱུ་མ་མཁན་གྱིས་རྡེའུ་ཤིང་བུད་མེད་དུ་
སྤྲུལ་པ་ན། དེ་ལ་དམིགས་ནས་ཆགས་པ་ཕྱིན་ཅི་ལོག་སྐྱེ་བ་དང༌། ཆུའི་ནང་དུ་ཟླ་བའི་
གཟུགས་བརྙན་ལ་དམིགས་ནས་ཟླ་བར་ཞེན་པ་དང༌།རི་ཁྲོད་ཀྱི་ཕུག་སོགས་ལ་བརྟེན་
ནས་ནང་གི་བྲག་ཆ་ལ་སྣང་བ་སོགས་ཡིན་པའི་ཕྱིར།
མདོ་ལས།
162

དབུ་མ་བཞི་བརྒྱ་པའི་ལེའུ་བཅུ་བཞི་པའི་རྩོམ་ཤོག
ཇི་ལྟར་བུ་མོ་གཞོན་ནུ་རྨི་ལམ་ན།།
བུ་ཕོ་བྱུང་ཞིང་ཤི་བ་དེས་མཐོང་ན།།
བྱུང་ནས་དགའ་ཞིང་ཤི་ན་མི་དགའ་ལྟར།།
ཆོས་རྣམས་ཐམས་ཅད་དེ་བཞིན་ཤེས་པར་བྱ།།
དབང་པོ་དང་དོན་དགག་པ་ཞེས་བྱ་བའི་རབ་ཏུ་འབྱེད་པ་ལེའུ་བཅུ་གསུམ་པའི་ཚིག་དོན་
ལ་དཔྱད་པ་རྫོགས་སོ།
མཇུག་ཏུ་དགེ་བ་བསྔོ་བ་ནི།
སྐྱེ་བ་ཀུན་ཏུ་ཡང་དག་བླ་མ་དང༌།
བྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་།
ས་དང་ལམ་གྱི་ཡོན་ཏན་རབ་རྫོགས་ནས།
རྡོ་རྗེ་འཆང་གི་གོ་འཕང་མྱུར་འཐོབ་ཤོག།
དབུ་མ་བཞི་བརྒྱ་པ་ལེའུ་བཅུ་བཞི་པ་བལྟ་བར་བྱ་བ་དགག་པ་
བསྒོམ་པ་བསྟན་པའི་སྐོར།
ལྷ་རམས་པ་ཀོང་པོ་ཡེ་ཤེས་ཚུལ་ཁྲིམས།
དགུང་ལ་བསམ་གཏན་རྫིངས་བཅས་ཐུན་མཐའ་མར།།
འཁོར་བའི་རྒྱ་མཚོ་གཏིང་མཐའ་མེད་བརྒལ་ཏེ།།
ཐམས་ཅད་མཁྱེན་པའི་རིན་ཆེན་གླིང་སོན་ལ།།
འགྲོ་བའི་དེད་དཔོན་མཆོག་ལ་གུས་ཕྱག་འཚལ།།
163

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
མདོ་སྔགས་མང་ཐོས་ལུང་གི་སྤྲིན་འཁྲིགས་ཤིང་།།
མངོན་རྟོགས་བསླབ་གསུམ་ལུས་ཀྱི་རྩལ་རྫོགས་ཏེ།།
ཟབ་རྒྱས་ཆོས་ཀྱི་མཁའ་ལ་སྒྲ་སྒྲོགས་པའི།།
སློ་དཔོན་འཕགས་པ་ལྷ་ལ་གུས་ཕྱག་འཚལ།།
འགྲོ་བའི་རེ་བ་སྐོང་མཛད་དཔག་བསམ་ཤིང་།།
རྟག་ཏུ་ཆོས་སྒྲ་སྒྲོག་བྱེད་རྔ་ཆེན་པོ།།
བགྲང་ཡས་ཡོན་ཏན་ཀུན་གྱི་རིན་ཆེན་གཏེར།།
མཚུངས་མེད་བཤེས་གཉེན་རྣམས་ལ་གུས་ཕྱག་མཚལ།།
ཅེས་ཡུལ་དམ་པ་རྣམས་ལ་མཆོད་པར་བརྗོད་པ་སྔོན་དུ་བཏང་ནས་ལས་སུ་བྱ་བ་
གང་ལ་འཇུག་པ་ནི། དེ་ཡང་ལྷར་བཅས་སྲིད་ཞིའི་གཙུག་རྒྱན་སྤྱི་ནོར་༧གོང་ས་༧སྐྱབས་
མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་གསང་
གསུམ་མཛད་བཟང་ཡངས་པའི་འཛམ་གླིང་ཡོངས་ལ་ཁྱབ་པའི་བཀའ་དྲིན་ནི་ནམ་ཡང་
གསབ་པར་དཀའ་ན་ཡང་ཆ་ཤས་ཙམ་དུ་གསོ་བའི་ཕྱིར་དང༌། ལྷག་པར་དུ་དཔལ་ལྡན་
འབྲས་དཀར་སྤུངས་པའི་ཡ་གྱལ་མཁས་མང་བློ་གསལ་བྱེ་བའི་གླིང་གྲྭ་ཚང་འདི་ཉིད་ཀྱིས་
དུས་ནས་དུས་སུ་འཕགས་ཡུལ་གྱི་མཁས་གྲུབ་རྣམས་ཀྱིས་དྲི་མ་མེད་པའི་རིགས་པཔས་
ལེགས་པར་གཏན་ལ་ཕབ་པའི་གསུང་རབ་ཀྱི་དགོངས་འགྲེལ་མང་དུ་བཞུགས་པ་ལས་དེ་
སྔོན་རིགས་ཚོགས་དང་བྱམས་ཆོས་སོགས་ཀྱི་བགྲོ་གླེང་ཡང་ཡང་འཚོགས་རྒྱུ་དམ་བཅས་
ཤིང་།ད་ལྟའང་མ་ཉམས་པར་རྒྱུན་སྐྱོང་བྱེད་མུས་ལ་བརྟེན་ནས་འདི་ལོར་སླར་ཡང་གྲྭ་
ཚང་གི་ཆོས་སྲིད་གཉིས་ཀྱི་དབུ་ཁྲིད་སྐྱབས་རྗེ་མཁན་རིན་པོ་ཆེའི་བཀའ་དགོངས་གཞིར་
བཟུང་ལོ་འདིའི་ལྷ་རམས་ལོ་རིམ་དང་པོ་རྣམས་ཀྱིས་དབུ་མ་བཞི་པའི་རྩོམ་ཤོག་འབྲི་
དགོས་པའི་བསྐུལ་མ་གནང་དོན་བཞིན་དབུ་མ་བཞི་བརྒྱ་པ་ལེའུ་བཅུ་དྲུག་ཡོད་པའི་ནང་
ནས་བདག་ལ་བགོ་སྐལ་དུ་ཐོབ་པ་ལེའུ་བཅུ་བཞི་པ་མཐར་འཛིན་པ་དགག་པ་བསྒོམ་པ་
བསྟན་པ་ཐད་དུ་རང་བློས་གང་ལྕོགས་ཀྱིས་རྒྱ་བོད་མཁས་པའི་གཞུང་ལུགས་དཔང་དུ་
བཙུགས་ནས་དཔྱད་པ་ལ་འཇུག་ཁུལ་གྱིས་རྩོམ་ཤོག་འདི་ཉིད་འབྲི་བའི་བྱ་བ་ལ་འཇུག་
164

དབུ་མ་བཞི་བརྒྱ་པའི་ལེའུ་བཅུ་བཞི་པའི་རྩོམ་ཤོག
པར་བྱའོ།།དེ་ཡང་སྔོན་གྱིས་དུས་ནས་རྒྱ་བོད་མཁས་པ་རྣམས་ལ་དབུ་མའི་ལྟ་བ་ལ་མཁས་
པ་ཀུན་གྱི་རྒྱན་དུ་གྲགས་པའི་དབུ་མའི་ཤིང་རྟའི་སྲོལ་འབྱེད་ཆེན་པོ་དཔལ་མགོན་
འཕགས་པ་ཀླུང་སྒྲུབ་ཀྱི་སྲས་ཀྱི་མཐུ་བོ་སློབ་དཔོན་འཕགས་པ་ལྷས་མཛད་པའི་བྱང་ཆུབ་
སེམས་དཔའི་རྣལ་འབྱོར་སྤྱོད་པ་བཞི་བརྒྱ་པ་འདི་ལ་ལེའུའི་དབང་དུ་བྱས་ན་ལེའུ་བཅུ་
དྲུག་ཡོད་ལ། བཅུ་དྲུག་པོ་རེ་རེ་ལ་ཡང་ཚིགས་སུ་བཅད་པ་ཉི་ཤུ་རྩ་ལྔ་རེ་ཡོད་པའི་བདག་
ཉིད་ཅན་ཡིན་ལ། བརྗོད་བྱའི་དབང་དུ་བྱས་ན་ཟབ་པ་དང་རྒྱ་ཆེ་བའི་ལམ་གྱི་རིམ་པ་དེ་
ཡིན།བསྟན་བཅོས་དེ་ལ་ཚིགས་བཅད་བཞི་བརྒྱ་ཡོད་པས་ན་བཞི་བརྒྱ་པ་ཞེས་བྱའོ།།
གུས་པའི་སྐབས་སུ་འབབ་པ་འཆད་པར་འགྱུར་བའི་གཞུང་མཚན་ནི་ལེའུ་བཅུ་
དྲུག་པ་མཐར་འཛིན་དགག་པ་བསྒོམ་པ་བསྟན་པ་འདི་ཡིན་ལ། དེ་ལ་ས་བཅད་ཀྱི་དབང་
དུ་བྱས་ན་སྤྱིར་བསྟན་བཅོས་འདི་ལ་བོད་མཁས་པའི་འགྲེལ་པ་མི་འདྲ་བ་དུ་མ་ཞིག་ཡོད་
པའི་ནང་ནས་རྒྱལ་བའི་རྒྱལ་ཚབ་དར་མ་རིན་ཆེན་གྱིས་མཛད་པའི་བཞི་བརྒྱ་པའི་རྣམ་
བཤད་ལེགས་བཤད་སྙིང་པོའི་ས་བཅད་གཞིར་བཟུང་ནས་འཆད་ན་ལེའུ་འདི་ལ་རྩ་བའི་
ས་བཅད་ཀྱི་དབང་དུ་བྱེད་ན་དངོས་པོ་རང་བཞིན་གྱིས་སྟོང་པར་སྒྲུབ་པ་དང༌། དངོས་པོ་
རྟག་པ་དང་བདེན་པར་འཁྲུལ་པའི་རྒྱུ་དང༌།བདེན་མེད་སྒྲུབ་པའི་རིགས་པ་བསྡུས་ཏེ་
བསྟན་པ་དང༌།བདེན་མེད་རྟོགས་པའི་དགོས་པ་བསྟན་པའོ།།
དངོས་པོ་རང་བཞིན་གྱིས་སྟོང་པར་སྒྲུབ་པ་ལ་རྩ་བ་ཤོ་ལོ་ཀ་ཉི་ཤུ་རྩ་གཅིག་དང་
དེ་ནས་ཤོ་ལོ་ཀ་གཅིག་གིས་དངོས་པོ་རྟག་པ་དང་བདེན་པར་འཁྲུལ་བའི་རྒྱུ་དང་དེ་ནས་
ཤོ་ལོ་ཀ་གཅིག་གིས་བདེན་མེད་སྒྲུབ་པའི་རིགས་པ་བསྡུས་ཏེ་བསྟན་པ་དང་། དེ་ནས་ཤོ་
ལོ་ཀ་གཉིས་ཀྱིས་བདེན་མེད་རྟོགས་དགོས་པའི་དགོས་པ་བསྟན་པ་ཡིན། དང་པོ་དངོས་
པོ་རྣམས་རང་བཞིན་གྱིས་སྟོང་པར་སྒྲུབ་པ་ལ་ཕྱོགས་སྔ་དང་དེ་དག་གི་འདོད་ཚུལ་བཅས་
ངོས་བཟུང་དགོས་པས་དེ་ཡང་ཕྱོགས་སྔ་ནི་གཞན་སྡེ་དང་རང་སྡེ་རང་རྒྱུད་པ་སོགས་
ཡིན་ལ། དེ་དག་གི་འདོད་ཚུལ་ནི། ཆོས་རྣམས་ཀྱི་ཡོད་པ་མིང་གི་ཐ་སྙད་ཀྱིས་བཞག་པ་
ཙམ་མིན་པའི་དོན་གྱི་སྡོད་ལུགས་ཀྱི་ངོས་ནས་གྲུབ་པའམ་བཏགས་དོན་བཙལ་ནས་རྙེད་
པ་ཞིག་བྱུང་ན་རང་གི་ངོ་བོས་ཡོད་པ་དང་། རང་བཞིན་གྱིས་ཡོད་པ་དང་།རང་ངོས་ནས་
165

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཡོད་པའི་དོན་དུ་འཇོག་པ་ཡིན་ནོ།། ཐལ་འགྱུར་བའི་ལུགས་ལ་བཏགས་དོན་བཙལ་ནས་
རྙེད་པ་ཞིག་ཡོད་ན་རང་དབང་བའི་ཡོད་པ་དང་། རང་གི་ངོ་བོས་ཡོད་པ་དང་།རང་གི་
མཚན་ཉིད་ཀྱིས་ཡོད་པ་དང་རང་བཞིན་གྱིས་ཡོད་པ་དང༌། བདེན་པར་ཡོད་པ་སོགས་
ཡིན་ལ། དེ་ལ་སྤྱིར་དགག་བྱ་ལ་ལམ་གྱི་དགག་བྱ་དང༌།རིགས་པའི་དགག་བྱ་དང་།རྟགས་
ཀྱི་དགག་བྱ་རྣམས་སུ་ཡོད་པ་ལས་འདི་ནི་རིགས་པའི་དགག་བྱའམ་རྟགས་ཀྱི་དགག་བྱའི་
དབང་དུ་བྱེད་པ་ཡིན་ཞིང་། རིགས་པའི་དགག་བྱ་ལ་ཡང་ཡུལ་གྱི་དགག་བྱ་དང་ཡུལ་ཅན་
གྱི་དགག་བྱ་གཉིས་ལས་ཡུལ་གྱི་དགག་བྱའི་དབང་དུ་བྱེད་དོ།།རང་བཞིན་གྱིས་སྟོང་པར་
སྒྲུབ་པ་ལ་ཡང་དེའི་དགག་བྱ་ཕྲ་མོ་ནས་ངོས་ཟིན་དགོས་ཏེ། དེ་ངོས་མ་ཟིན་ན་དེ་བཀག་
པའི་དངོས་མེད་རྣལ་མ་མི་རྟོགས་པའི་ཕྱིར་ཏེ། སྤྱོད་འཇུག་ལས། བརྟགས་པའི་དངོས་ལ་
མ་རེག་པར།། དེའི་དངོས་མེད་འཛིན་མ་ཡིན།། ཞེས་གསུང་པ་ལྟར་ཡིན་ལ། ལུགས་འདིའི་
དགག་བྱ་དེ་བཀག་པའི་སྟོང་པ་དེ་ཇི་འདྲ་ཞིག་ལ་འཇོགས་སྙམ་ན། ཆོས་དང་གང་ཟག་གི་
བདག་མེད་ཅེས་པའི་སྐབས་དེ་ལ་དེའི་བདག་ནི་རང་བཞིན་གང་ཞིག་དངོས་པོ་རྣམས་ཀྱི་
སྟེང་གི་གཞན་ལ་རག་མ་འལས་པའི་ངོ་བོ་སྟེ་མིང་དུ་བཏགས་ཙམ་མིན་པར་རང་ངོས་ནས་
ཡོད་པ་ནི་རང་བཞིན་ཡིན་ཏེ་དེ་འདྲའི་དགག་བྱ་དེ་མེད་པ་ནི་བདག་མེད་པ་ཕྲ་མོའོ།།
བདག་མེད་ཕྲ་མོ་དེ་ནི་སྟོང་གཞི་ཆོས་དང་གང་ཟག་གི་དབྱེ་བས་གཉིས་སུ་རྟོགས་པ་སྟེ་
ཤེས་ཏེ། ཆོས་དང་གང་ཟག་གི་བདག་མེདཔའོ།། ཞེས་པའོ།། གཞན་ལ་རག་མ་ལས་ཞེས་
པའི་དོན་ཟླ་འགྲེལ་ལས། དེ་ལྟར་ན་དངོས་པོ་གང་ལ་བརྟེན་ནས་འབྱུང་བ་ཡོད་པ་དེ་ནི་
རང་དབང་དུ་མི་འགྱུར་ཏེ། རྒྱུ་དང་རྐྱེན་ལ་རག་ལས་ཏེ་སྐྱེ་བའི་ཕྱིར་རོ།། ཞེས་གསུངས་པ་
དང༌།ལྷག་མཐོང་ལས།དེ་ལ་གཞན་ལ་རག་མ་ལས་པ་ཞེས་པ་ནི།རྒྱུ་རྐྱེན་ལ་རག་མ་ལས་
པ་མ་ཡིན་གྱི།ཡུལ་ཅན་ཐ་སྙད་པའི་ཤེས་པ་ལ་གཞན་ཞེས་བྱ་སྟེ། དེའི་དབང་གིས་བཞག་
པ་མིན་པས་གཞན་ལ་རག་མ་ལས་པའོ།།རྟེན་འབྲེལ་བསྟོད་པ་ལས་ཀྱང་།ངོ་བོས་གྲུབ་ན་
དེ་གྲུབ་པ།། རྒྱུ་དང་རྐྱེན་ལ་བལྟོས་པར་འགལ།།ཞེས་གསུང་པ་ལྟར་རང་ལུགས་ལ་དགག་
བྱ་བཞག་ཚུལ་དང་དེ་བཀག་པའི་དབུ་མ་པའི་བདག་མེད་འཇོག་ཚུལ་མདོར་ཙམ་ཡིན།
ཆོས་རྣམས་རང་བཞིན་གྱི་སྟོང་པར་མ་རྟོགས་ན་གཞན་དོན་ལྟ་ཅི་སྨོས་རང་དོན་ཙམ་
166

དབུ་མ་བཞི་བརྒྱ་པའི་ལེའུ་བཅུ་བཞི་པའི་རྩོམ་ཤོག
ཡང་སྒྲུབ་མི་ནུས་པས།བདག་མེད་དེ་སྒྲུབ་དགོས་ལ་དེ་སྒྲུབ་པ་ལ།མདོར་བསྟན་པ་དང་།
རྒྱས་བཤད་དོ།།
དང་པོ་ནི། དངོས་པོ་གང་ཞིག་གཞན་འགའ་ལའང།། ཞེས་སོགས་ཤོ་ལོ་ཀ་གཅིག་
གིས་རྟེན་འབྲེལ་ཡིན་པའི་རྒྱུ་མཚན་གྱིས་སྲིད་པ་འགལ་མེའི་འཁོར་ལོ་སོགས་ལྟར་རང་
བཞིན་གྱིས་གྲུབ་པའི་དངོས་པོ་ཅུང་ཟད་ཀྱང་མེད་པ་སྤྱི་ཙམ་ནས་བཀག་ནས། རྒྱས་པར་
བཤད་པ་ལ།ཚོགས་པ་བདེན་གྲུབ་མུ་བཞིར་བརྟགས་པ་དགག་པ་དང༌། ཚོགས་པ་ཅན་
བདེན་གྲུབ་དགག་པ། གཅིག་དང་དུ་མར་བརྟགས་པ་དགག་པ་དང་། མཐའ་བཞི་འགོག་
པའི་རིགས་པ་གཞན་ལ་སྦྱར་བའོ།། དང་པོ་ལ་མདོར་བསྟན་རྒྱས་བཤད་གཉིས་ལས།དང་
པོ་ནི། གཟུགས་ཉིད་བུམ་ཞེས་གཅིག་མ་ཡིན།། ཞེས་སོགས་ཤོ་ལོ་ཀ་གཅིག་གིས་བུམ་པ་
དང་གཟུགས་རང་བཞིན་གྱིས་གྲུབ་ན་རང་བཞིན་གཅིག་དང་ཐ་དད་གང་རུང་དུ་འགྱུར་
ལ་འདི་གཉིས་རང་བཞིན་གྱི་གྲུབ་པའི་གཅིག་ཡིན་ན་གང་ན་གཟུགས་ཡོད་པ་འདིར་བུམ་
པ་ཡོད་པར་ཐལ་བ་དང། གཉིས་པ་ལྟར་ན་འདི་གཉིས་འབྲེལ་མེད་དུ་འགྱུར་བའི་གཟུགས་
ལ་ལྟོས་མེད་དུ་བུམ་པ་འཛིན་པར་ཐལ་ཏེ་དེ་གཉིས་རང་བཞིན་གྱིས་གྲུབ་པའི་གཞན་ཡིན་
པའི་ཕྱིར་རོ།།
གཉིས་པ་རྒྱས་བཤད་ལ་གཉིས་།གཞན་སྡེ་རྣམས་ཀྱི་འདོད་པ་ངོས་བཟུང་ནས་དེ་
དགག་ཚུལ་དང༌། རང་སྡེ་རྣམས་ཀྱི་འདོད་པ་ངོ་བཟུང་ནས་དེ་དགག་ཚུལ་གཉིས་ལས།
དང་པོ་ཤོ་ལོ་ཀ་བཞིས་གཞན་གྱི་སྡེ་པ་བྱེ་བྲག་པ་སོགས་ཀྱི་འདོད་ཚུལ་འགོག་སྟེ་གཞན་སྡེ་
བྱེ་བྲག་པ་དག་གི་གཟུགས་དང་བུམ་པ་གཞན་ཉིད་དུ་མེད་ཀྱང་ཡོད་པ་ཉིད་དང་བུམ་པ་
གཞན་དུ་ཡོད་དེ་འདི་ལྟར་ཡོད་པ་ཉིད་ནི་སྤྱི་ཆེན་པོ་ཡིན་ལ། བུམ་པ་ནི་ཁྱད་པར་རྫས་
ཡིན་ཏེ།ཡོད་པ་ཉིད་དང་འབྲེལ་བས་བུམ་པ་ཡོད་པར་ཐ་སྙད་བྱེད་དོ་ཞེས་ཟེར་ན། ཡོད་
པ་ཉིད་དང་བུམ་པ་གཉིས་སྤྱི་དང་ཁྱད་པར་གྱི་མཚན་ཉིད་མི་མཐུན་པ་མཐོང་ནས་ནི།
གལ་ཏེ་དངོས་པོ་ཡོད་པ་ཉིད་ལས་བུམ་པ་རྫས་གཞན་ཡིན་ནམ་འདོད་ན་དངོས་པོ་ཡང་
བུམ་པ་ལས་གཞན་དུ་འགྱུར་ཏེ་མཚན་ཉིད་མི་མཐུན་པའི་ཕྱིར། འདོད་ན་བུམ་པ་ཡོད་པ་
མ་ཡིན་པར་འགྱུར་རོ།།གལ་ཏེ་བུམ་པ་ནི་ཡོད་དེ།ཡོན་ཏན་གྱི་རྟེན་ཡིན་པའི་ཕྱིར།བུམ་པ་
167

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གཅིག་གཉིས་ཞེས་སོགས་ཐ་སྙད་འཇུག་པས་བུམ་པ་ཡོན་ཏན་གྱི་རྟེན་དུ་བརྗོད་པ་ཡོད་ལ་
གཅིག་ཉིད་ལ་སོགས་པ་ནི་ཡོན་ཏན་གྱི་ཚིག་དོན་ཡིན་ལ།བུམ་པ་ནི་རྫས་ཡིན་ནོ་ཞེ་ན།
གལ་ཏེ་ཁྱོད་ཀྱི་ལུགས་ཀྱི་ཚིག་གི་དོན་ཐ་དད་པའི་ཕྱིར།གཅིག་གི་གྲངས་པར་མི་འདོད་པ་
ཡིན་ན། རྫས་ཀྱི་ཚིག་གི་དོན་གྱིས་གཅིག་གི་གྲངས་ལས་གཞན་དུ་གྱུར་པའི་ཕྱིར་བུམ་
པའང་གཅིག་ཏུ་མི་འགྱུར་ཏེ།གཉིས་ཉིད་ལ་སོགས་པ་བཞིན་ནོ།།ཡང་ཕ་རོལ་པོས་གལ་ཏེ་
གཞན་ཉིད་ལ་སོགས་པ་བཀག་ཀྱང་མཚན་གཞི་བུམ་པའི་ངོ་བོ་མ་བཀག་པས་བུམ་པ་
ཞེས་བྱའི་དངོས་པོ་རང་གི་ངོ་བོས་ཡོད་དོ་ཞེ་ན།འདི་ལ་ཡོད་པ་ཉིད་ལ་སོགས་པ་ནི་རྗེས་
སུ་འཇུག་པའི་མཚན་ཉིད་ཅན་དང། བུམ་པ་ནི་ལྡོག་པའི་མཚན་ཉིད་ཅན་དུ་སྨྲས་པ་ན་
བུམ་པ་འདི་གྲངས་དང་ཕྲ་བ་དང་ཆེན་པོ་དང་གཟུགས་ལ་སོགས་པ་ལས་ལྡོག་པ་ན་རང་
བཞིན་འདི་འདྲའོ་ཞེས་བྱ་བར་བཞག་པར་མི་ནུས་སོ།།མདོར་ན་མཚན་ཉིད་ལས་ངོ་བོ་ཐ་
དད་པའི་མཚན་གཞི་དང།མཚན་གཞི་ལས་ངོ་བོ་ཐ་དད་པའི་མཚན་ཉིད་རྙེད་པ་མིན་ནོ།།
གཉིས་པ་རང་སྡེ་དགག་པ་ནི།ཐལ་འགྱུར་བ་མ་གཏོགས་པའི་རང་སྡེ་དག་གིས་ཚོགས་པ་
དང་ཚོགས་པ་ཅན། ཡན་ལག་དང་ཡན་ལག་ཅན། ངོ་བོ་གཅིག་དང་ཐ་དད། རྒྱུ་འབྲས་ཀྱི་
རྣམ་བཞག་དེ་དག་ཐམས་ཅད་རང་བཞིན་སམ་རང་ངོས་ནས་གྲུབ་པའི་སྟེང་ནས་
འཇོགས་པ་ཁོ་ན་ཡིན་ལ།འདོད་པ་དེ་དག་འགོག་པ་ན།རང་ངོས་སམ་རང་བཞིན་གྱི་གྲུབ་
པའི་ངོ་བོ་གཅིག་ཡིན་པ་ལ་གཅིག་ཡིན་དགོས་པ་དང་ངོ་བོ་ཐ་དད་ལའང་འབྲེལ་མེད་
དོན་གཞན་དུ་འགྱུར་བ་དང་རྒྱུ་འབྲས་ལ་ཡང་རྟགས་ཏུ་ཡོད་པ་དང་རྒྱུ་ཡིན་མིན་ཐམས་
ཅད་ལས་འབྲས་བུ་སྐྱེ་བར་གྱུར་བས་རིགས་པའི་སྒྲུབ་པ་ཡིན་ལ།རིགས་པ་ནི།གཅིག་དུ་
བྲལ་གྱི་རིགས་པ།རྟེན་འབྲེལ་གྱི་གཏན་ཚིགས།རྡོ་རྗེ་གཟེགས་མའི་གཏན་ཚིགས་སོགས་ཀྱི་
འགོག་པ་ཡིན་ནོ།།
གཉིས་པ་དངོས་པོ་རྟག་པ་དང་བདེན་པར་འཁྲུལ་བའི་རྒྱུ་ནི། ཇི་ལྟར་རྒྱུན་ལ་བལྟ་
ཉེས་ན།།རྟག་པ་ཡོད་ཅེས་བྱར་འགྱུར་བ།། དེ་བཞིན་ཚོགས་ལ་བལྟ་ཉེས་པ།། དངོས་པོ་
ཡོད་ཅེས་བྱ་བར་འགྱུར།།ཞེས་པ་ལྟར་ཡིན། གསུམ་པ་བདེན་མེད་སྒྲུབ་པའི་རིགས་པ་
བསྡུས་ཏེ་བསྟན་པ་ནི། གང་ཟག་དང་ཕུང་པོ་ཆོས་ཅན། རང་བཞིན་གྱིས་མེད་དེ། རྟེན་
འབྲེལ་ཡིན་པའི་ཕྱིར་ཅེས་པའོ།། སྐབས་འདིར་རྟེན་འབྲེལ་ཡིན་པའི་ཕྱིར་ཞེས་པའི་རྟེན
168

དབུ་མ་བཞི་བརྒྱ་པའི་ལེའུ་བཅུ་བཞི་པའི་རྩོམ་ཤོག
འབྲེལ་གྱི་གོ་དོན་དང། དེ་ལ་ཕྲ་རགས་ཡོད་མེད་དཔྱད་ན། དེ་ལ་ཐོག་མར་རྟེན་འབྲེལ་གྱི་
གོ་དོན་བཤད་ན་ལུགས་འདིར་གཞི་གྲུབ་ན་རྟེན་འབྲེལ་ཡིན་པས་ཁྱབ་ཅིང། རྟེན་འབྲེལ་
ཞེས་པ་ནི་རང་གི་རྒྱུ་རྐྱེན་ལ་བརྟེན་ནས་སྐྱེས་པ་དང་། རང་གི་ཆ་ཤས་སམ་གདགས་གཞི་
ལ་བརྟེན་ནས་འབྱུང་བའམ་འགྲུབ་པ་དང༌། ལྟོས་གཞི་ཆོས་གཞན་ལ་བརྟེན་ནས་འགྲུབ་
པའམ་འཇོག་པ་ལ་གསུངས་པ་ཡིན་ཏེ།རྩ་ཤེ་ཊཱིཀ་ཆེན་ལས།འཕྲད་ལྟོས་རྟེན་གསུམ་རྣམ་
གྲངས་པར་གསུངས་པས་རྟེན་པའི་སྒྲ་དོན་ནི་ཤེས་བྱ་ཐམས་ཅད་ལ་ཡོད་ལ། འབྱུང་བ་ལ་
གཉིས་ཡོད་པའི་སྐྱེ་བ་ནི་འདུས་བྱས་མིན་པ་ལ་མེད་ཀྱང། དེ་ལ་རྟེན་ནས་འགྲུབ་པ་ཡང་
འབྱུང་བའི་དོན་དུ་གསུངས་པ་ཡོད་དེ། བྱེད་པོ་ལས་ལ་བརྟེན་བྱས་ཤིང་།། ལས་ཀྱང་བྱེད་
པོ་དེ་ཉིད་ལ།། བརྟེན་ནས་འབྱུང་བ་མ་གཏོགས་པ།། འགྲུབ་པའི་རྒྱུ་ནི་མ་མཐོང་ངོ༌།། ཞེས་
ལས་ལ་བརྟེན་ནས་བྱེད་པ་པོ་འབྱུང་བར་གསུངས་ཀྱང་། ལས་བྱེད་པ་པོའི་སྐྱེད་བྱེད་མིན་
པ་དང་།རིགས་པ་དེ་ཆོས་གཞན་ལ་ཡང་སྦྱར་བར་གསུངས་པའི་སྐབས་སུ་ཚད་མ་དང་
གཞལ་བྱ་བསྒྲུབ་བྱ་དང་སྒྲུབ་བྱེད་ཕན་ཚུན་ལ་བརྟེན་ནས་འབྱུང་བར་གསུངས་ཀྱང་ཕན་
ཚུན་སྐྱེད་བྱེད་དུ་མི་རུང་ངོ༌།། རིན་ཆེན་ཕྲེང་བ་ལས་ཀྱང་། འདི་ཡོད་ན་ནི་འདི་འབྱུང་སྟེ།།
ཐུང་ངུ་ཡོད་ན་རིང་པོ་བཞིན་།། ཞེས་གསུངས་ཀྱང་ཐུང་ངུ་རིང་པོའི་སྐྱེད་བྱེད་མིན་པ་
བཞིན་ནོ།།ཞེས་རྟེན་ལྟོས་ཕྲད་གསུམ་དོན་གཅིག་ཏུ་གསུངས་ན་རྟེན་པ་དང་ལྟོས་པ་ལ་དེ་
ཙམ་དོགས་པའི་གནས་མེད་ཀྱང་ཕྲད་ཚུལ་ལ་ཅུང་ཟད་དཔྱད་ན། ཕྲད་ཚུལ་ནི་སྔོན་འཛིན་
སྐད་ཅིག་དང་པོ་དང་གཉིས་པ་ལྟ་བུ་དུས་གཞན་གྱིས་བར་མ་ཆོད་པ་ལ་འཕྲད་ཅེས་པ་
དང་། འདབས་འབྱར་དུ་གནས་པའི་རྡུལ་གཉིས་ལྟ་བུ་དེ་གཉིས་ཀྱི་བར་དུ་རྡུལ་གཞན་གྱིས་
བར་མ་ཆོད་པ་ལ་འཕྲད་ཅེས་པ་དང།དེ་བཞིན་ཕ་དང་བུ་ཕན་ཚུན་ཉེ་བར་གནས་པའི་སྒོ་
ནས་འབྲེལ་བ་བྱུང་བ་ལ་དེ་གཉིས་འཕྲད་ཅེས་གླེང་བ་དང། དབུ་མ་ལ་འཇུག་པ་ལས་། ཉི་
མ་དང་ནི་གཟུགས་བརྙན་རྣམ་པར་ཕྲད་དང་མ་ཕྲད་པར་ཞེས་གསུངས་པ་ལྟ་བུའི་ཕྲད་
ཚུལ་དང༌། སྐབས་འདིར་གདགས་གཞི་གདགས་ཆོས་ཕྲད་ནས་གྲུབ་པར་གསུངས་པ་ལྟ་
བུའི་འཕྲད་ཚུལ་སོགས་འཇོག་སྟངས་འདྲ་མིན་འཇིག་རྟེན་ཐ་སྙད་དང་བསྟུན་ནས་འཇོག་
དགོས་པར་མངོན་ལ།སྐབས་འདིར་རྟེན་ལྟོས་ཕྲད་གསུམ་རྣམ་གྲངས་པར་གསུངས་པའི་
འཕྲད་པ་འདིའི་དོན་ནི་ཚིག་གསལ་ལས།འབྲེལ་བ་ཞེས་བྱ་བ་ནི་ཕྲད་པའི་དོན་ཡིན་པའི་
169

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཕྱིར་དང་ཞེས་གསུངས་པ་ལྟར་འབྲེལ་བ་ལ་གོ་དགོས་ཤིང༌། དེ་ཡང་ལུགས་འདིར་འབྲེལ་
བ་ལ་བདག་གཅིག་འབྲེལ་དང་དེ་བྱུང་འབྲེལ་དང་ལྟོས་གཞི་ལྟོས་ཆོས་ཀྱི་འབྲེལ་བ་སྟེ་
གསུམ་འཇོག་དགོས་པར་མངོན་ལ།ཕ་རི་དང་ཚུ་རི་སོགས་ཕན་ཚུན་བདག་གཅིག་འབྲེལ་
དང་དེ་བྱུང་འབྲེལ་གང་ཡང་མེད་ཀྱང་ལྟོས་གཞི་ལྟོས་ཆོས་ཀྱི་སྒོ་ནས་འབྲེལ་བར་འཇོག་
དགོས་པ་དང་།
དེས་ན་རྟེན་ལྟོས་ཕྲད་གསུམ་རྣམ་གྲངས་པར་གསུངས་པའི་ཕྲད་པའི་དོན་འབྲེལ་
བ་ལ་འཇོག་པའི་འབྲེལ་བ་ནི་ལྟོས་གཞི་ལྟོས་ཆོས་ཀྱི་འབྲེལ་བ་འདི་ལ་འཇོག་གོ། རྟེན་
འབྲེལ་ལ་ཕྲ་རགས་ཀྱི་རིམ་པ་འཇོག་ཚུལ་ནི།རྟེན་འབྲེལ་ལ་རྟོགས་དཀའ་སླའི་ཕྲ་རགས་
གསུམ་ཡོད་དེ། དང་པོ་ནི་རྒྱུ་དང་རྐྱེན་ལ་བརྟེན་ནས་འབྱུང་པའི་རྟེན་འབྲེལ་ཏེ། དེ་ནི་
སེམས་ཙམ་མན་ཆད་ཀྱིས་རྟོགས་ནུས་པའི་རྟེན་འབྲེལ་དང༌། གཉིས་པ་ནི་འདུས་བྱས་དང་
འདུས་མ་བྱས་ཀྱི་ཆོས་ཀུན་རང་རང་གི་ཆ་ཤས་སམ་གདགས་གཞི་ལ་བརྟེན་ནས་གྲུབ་པའི་
རྟེན་འབྲེལ་ཏེ།དེ་ནི་རང་རྒྱུད་པ་ཡན་གྱིས་རྟོགས་ནུས་པའི་རྟེན་འབྲེལ་དང༌།གསུམ་པ་ནི།
ཆོས་གང་ཡིན་རུང་གདགས་གཞི་དུ་མ་འདུས་པ་ལ་མིང་དང་རྟོག་པ་ལ་བརྟེན་ནས་
བཏགས་ཙམ་དུ་གྲུབ་པའི་རྟེན་འབྲེལ་ཏེ། འདི་ནི་དབུ་མ་ཐལ་འགྱུར་བ་ཁོ་ནས་ཁོང་དུ་
ཆུད་ནུས་པའི་རྟེན་འབྲེལ་གྱི་འཇོག་ཚུལ་ཕྲ་ཤོས་ཡིན་ལ། དེས་ན་མྱུ་གུ་ལྟ་བུ་རྒྱུ་རྐྱེན་ལས་
སྐྱེ་བར་རྟོགས་ན་རྟེན་འབྲེལ་རྟོགས་པ་འདོད་དགོས་ལ། དེ་ལྟར་ན། དངོས་པོ་རྟག་པར་སྨྲ་
བའི་ཕྱི་རོལ་པའི་རྟེན་འབྲེལ་རྟོགས་པ་འགྱུར་ཏེ།ཁྱོད་ཀྱིས་མྱུ་གུ་ས་བོན་དང་ཆུ་ལུད་ལས་
སྐྱེ་བ་དང་དུ་བ་མེ་ལས་སྐྱེ་བ་སོགས་རྟོགས་པའི་ཕྱིར། འདོད་མི་ནུས་ཏེ། ལེགས་སྙིང་ལས།
དངོས་པོ་རྟག་པར་སྨྲ་བའི་ཕྱི་རོལ་པ་རྟེན་འབྲེལ་ཁས་མི་ལེན་པས་ཆོས་བདེན་པར་གྲུབ་
པར་འདོད་པ་ནི་རང་གི་སྟོན་པའི་ལུགས་མིན་པས་མཚར་བའི་གནས་མིན་ལ། ཞེས་
གསུངས་པའི་ཕྱིར་དང།རྟེན་འབྲེལ་བསྟོད་པ་ལས་ཀྱང།བསྟན་པའི་སྙིང་པོ་སྟོང་པ་ཉིད།།
ངེས་པའི་རྒྱུ་མཚན་ཟླ་མེད་པ།། འགལ་བ་དང་ནི་མ་གྲུབ་པ།། མཐོང་བ་འདི་ཡིས་ཁྱོད་ཀྱི་
ལུགས།། ཇི་ལྟར་ཁོང་དུ་ཆུད་པར་ནུས།།ཞེས་མྱུ་གུ་ཆོས་ཅན། རང་བཞིན་གྱིས་མ་གྲུབ་སྟེ།
རྟེན་འབྲེལ་ཡིན་པའི་ཕྱིར་ཞེས་པའི་གཏན་ཚིག་འདི་ཕྱི་རོལ་པས་དངོས་པོ་རྟེན་འབྲེལ་དུ་
མ་རྟོགས་པས་མ་གྲུབ་པ་དང། རང་སྡེ་འོག་མ་རྣམས་ཀྱིས་རྟེན་འབྲེལ་རྟོགས་ཀྱང། རྟེན་
170

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
འབྲེལ་ཡིན་ན་རང་བཞིན་གྱིས་གྲུབ་པས་ཁྱབ་པ་བཟུང་བས་འགལ་རྟགས་སུ་གསུངས་པ་
དང། འོ་ན་རྟེན་འབྲེལ་ཡིན་པའི་ཕྱིར་ཞེས་པའི་སྐབས་སུ་རྟགས་སུ་སོང་བའི་རྟེན་འབྲེལ་དེ་
རྟེན་འབྲེལ་ཕྲ་རགས་གསུམ་ལས་གང་ཡིན་དཔྱད་དགོས་སོ་སྙམ་མོ།།
བཞི་པ་བདེན་མེད་རྟོགས་དགོས་པའི་དགོས་པ་བསྟན་པ་ནི། འཁོར་བ་ལས་གྲོལ་
བ་ལ་བདེན་འཛིན་ཟད་དགོས་ལ་དེ་ཟད་པ་ཡང་དེའི་ཞེན་ཡུལ་མེད་པར་རྟོགས་དགོས་
པས། དེས་ན་གཞན་དོན་དུ་མ་ཟད་རང་དོན་དུ་ཡང་སྟོང་ཉིད་ངེས་པར་རྟོགས་དགོས་
པས་དེའི་ཆ་ནས་ཡིན་ནོ།།
བཀའ་དྲིན་ལན་གླན་བདག་ལ་མཐུ་མེད་ཀྱང།།
ལུས་ངག་ཡིད་གསུམ་གང་གི་འབངས་སྦྱར་ནས།།
ཚུལ་གནས་ཐོས་བསམ་སྒོམ་ལ་འབད་པ་ཡིས།།
ཁྱོད་ཀྱི་བསྟན་པ་འཛིན་སྐྱོང་སྤེལ་བར་ཤོག།།
དབུ་མ་བཞི་བརྒྱ་པའི་རབ་བྱེད་བཅོ་ལྔ་པའི་ཚིག་དོན་ལ་
ཅུང་ཟད་དཔྱད་པ།
ཏྲེ་ཧོར། ཀུན་བཟང་ཚུལ་ཁྲིམས།
རིགས་ལམ་ཕྲ་མོའི་ཤེས་རབ་རྩལ་ལས་གཞུང་དོན་བདུད་རྩི་གནང་མཁས་པའི།།
མཁྱེན་དང་བརྩེ་བས་ཐུགས་རྒྱུད་གཏམས་པའི་བཤེས་གཉེན་དམ་པའི་ཞབས་ཟུང་ལ།།
དད་པའི་མེ་ཏོག་སྙིང་ལ་རུམ་སྟེ་གུས་འདུད་ཟུང་གིས་ཉེར་དྲངས་ཏེ།།
ཀླུ་སྒྲུབ་དགོངས་དོན་ཇི་བཞིན་བཀྲལ་བའི་གཞུང་མཆོག་འདི་ལ་འཇུག་པར་སྤྲོ།།
171

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཞེས་མཆོད་པར་བརྗོད་པ་སྔོན་དུ་བཏང་སྟེ། འདིར་དབུ་མའི་བསྟན་བཅོས་བཞི་
བརྒྱ་པའི་རབ་བྱེད་བཅོ་ལྔ་པའི་དོན་ལ་ཅུད་ཟད་དཔྱད་པ་ལ་གཉིས། སྤྱིའི་ཁོག་ཙམ་དབྱེ་
བ་དང༌།ཡོད་མེད་སྐྱེ་འགོག་གི་གཏན་ཚིགས་ལ་བྱེ་བྲག་ཏུ་ཅུང་ཟད་དཔྱད་པའོ།།
དང་པོ་ནི། དེ་ཡང་བཞི་བརྒྱ་པ་རབ་བྱེད་བཅོ་ལྔ་པ་འདིའི་སྤྱིའི་ཁོག་ཙམ་དབྱེ་ན།
ལེའུ་གཞུང་བཤད་པ་དང་།ལེའུ་མཚན་བསྟན་པའོ།།དང་པོ་ལ་གཉིས། རྟེན་འབྱུང་རང་
བཞིན་གྱིས་སྐྱེ་བ་མེད་པ་སྒྱུ་མའི་ཚུལ་དུ་རྒྱས་པར་བསྒྲུབས་པ་དང་།རང་བཞིན་གྱིས་གྲུབ་
པ་དཀག་པའི་མཇུག་བསྡུ་བའོ།། དང་པོ་ལ་གསུམ།སྐྱེ་བ་རང་བཞིན་གྱིས་གྲུབ་པ་བྱེ་བྲག་
ཏུ་དགག་པ་དང་།སྐྱེ་འཇིག་གནས་གསུམ་རང་བཞིན་གྱིས་གྲུབ་པ་སྤྱིར་དགག་པ་དང་།སྐྱེ་
བཞིན་པ་རང་བཞིན་གྱིས་སྐྱེ་བ་དགག་པའོ།། དང་པོ་ལ། རྒྱས་པར་བཤད་པ་དང༌། དོན་
བསྡུ་བའོ།། དང་པོ་ལ་ལྔ། ཡོད་མེད་སྐྱེ་བ་བརྟགས་ལ་དགག་པ་དང་། ཐོག་མཐའ་བར་
གསུམ་ལ་བརྟགས་ལ་དགག་པ་དང་།རང་གཞན་གཉིས་ལ་བརྟགས་ལ་དགག་པ་དང་།
རིམ་དང་ཅིག་ཅར་བརྟགས་ལ་དགག་པ་དང་། དུས་གསུམ་ལ་བརྟགས་ལ་དགག་པའོ།།
དང་པོ་ལ་བཞི།ཡོད་མེད་སྐྱེ་འགོག་གི་གཏན་ཚིགས་དང༌། དེའི་ཚུལ་སྒྲུབ་པ་དང༌།སྐྱེ་བའི་
དུས་ལ་བརྟགས་ལ་དགག་པ་དང་། རང་དངོས་དང་གཞན་དངོས་སུ་བརྟགས་ནས་དགག་
པའོ།།
གཉིས་པ་ཡོད་མེད་སྐྱེ་འགོག་གི་གཏན་ཚིགས་ལ་བྱེ་བྲག་ཅུང་ཟད་དཔྱད་ན།
རྩ་བར།
ཐ་མར་མེད་པ་སྐྱེ་བར་འགྱུར།།
དེས་ན་མེད་པ་ག་ལ་སྐྱེ།།
ཡོད་པ་གདོད་ནས་སྐྱེ་འགྱུར་བ།།
དེས་ན་ཡོད་པ་ག་ལ་སྐྱེ།།
ཞེས་སོགས་ཀྱིས། གལ་ཏེ་རང་བཞིན་གྱིས་སྐྱེ་བ་ཡོད་ན། ས་བོན་སྐད་ཅིག་ཐ་མའི་
དུས་ན་མྱུ་གུ་ངོ་བོ་ཉིད་ཀྱིས་སྐྱེ་བར་འགྱུར་བ་ཞིག་ན། དེ་ནི་མི་རིགས་ཏེ། དེའི་དུས་སུ་མྱུ་
172

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
གུ་མེད་པའི་ཕྱིར། དཔེར་ན། བོང་བུའི་རྭ་ལ་སོགས་པ་བཞིན། གལ་ཏེ་རྒྱུ་དུས་ན་ཡོད་པ་
རང་བཞིན་གྱིས་སྐྱེས་ན་གདོད་ནས་རང་གི་སྔ་ལོགས་སུ་སྐྱེ་བར་འགྱུར་་བ་དེས་ན་ཡི་ཕྱིར།
རྒྱུ་དུས་ན་ཡོད་པ་ངོ་བོ་ཉིད་ཀྱིས་ག་ལ་སྐྱེ་སྟེ་མི་སྐྱེ་འོ།།ཞེས་པའི་དོན་ནོ།།
དོན་གྱིས་རིགས་པ་ནི། རང་གི་ངོ་བོ་ཉིད་ཀྱི་སྐྱེ་ན། རང་རྒྱུའི་དུས་ན་མེད་པ་ཞིག་
སྐྱེའམ།རང་རྒྱུའི་དུས་ན་ཡོད་པ་ཞིག་སྐྱེ་ཞེས་གྲངས། དང་པོ་མི་རིགས་ཏེ། རང་བཞིན་གྱིས་
སྐྱེ་ན་རྒྱུ་འབྲས་གཉིས་དུས་ནམ་ཡང་རྟེན་དང་བརྟེན་པ་སོང་དགོས་པས། ས་བོན་གྱི་དུས་
སུ་སྨྱུ་གུ་ཡང་ངེས་པར་ཡོད་དགོས་པ་དང༌། གལ་ཏེ་རང་རྒྱུའི་དུས་ཡོད་པ་ཞིག་སྐྱེ་ན། དེ་
ཡང་མི་རིགས་ཏེ། ཡོད་པ་ནི་འབྲས་པའི་སྔ་ལོག་ནས་སྐྱེས་ཟིན་པའི་སླར་ཡང་སྐྱེ་བ་མི་
འཐད་དོ་ཞེས་མཐའ་བཅད་པའི་ཚུལ་གྱིས་རང་བཞིན་གྱིས་སྐྱེ་བ་འགོག་པར་མཛད་དོ།།
དེ་ཡང་འདི་འདྲ་བའི་རིགས་པ་དག་གི་འཕུལ་མཚམས་ཀྱི་སྐབས་སུ་ཆེས་ཤིན་ཏུ་
གནད་ཆེ་བ་ནི།རང་བཞིན་གྱིས་གྲུབ་ན་དུས་ནམ་ཡང་གཞན་དུ་འགྱུར་མི་རུང་བས་རང་
བཞིན་གྱིས་གྲུབ་པའི་རྟེན་དང་བརྟེན་པ་ཡིན་ན་ཡུལ་དུས་ཐམས་ཅད་དུ་རྟེན་དང་བརྟེན
པ་ཡིན་དགོས་པས་རྒྱུ་དུས་སུ་འབྲས་བུ་ཡོད་དགོས་པ་སོགས་གཞིར་བྱས་ཏེ་འགོག་པ་ཡིན་
གྱི།སྤྱིར་རྟེན་དང་བརྟེན་པ་ཙམ་ལ་ནི།ཡུལ་དུས་ཐམས་ཅད་དུ་རྟེན་དང་བརྟེན་པ་ཡིན་
མི་དགོས་པ་ལུགས་གཞན་དང་ཡང་འདྲ་བ་ཡིན་ནོ།།
དེས་ན།རྩ་ཤེས་དང་བཞི་བརྒྱ་པ་གཉིས་ཀའི་སྐབས་སུ་རིགས་པའི་རྣམ་བཞག་དེ་
གཙོར་བཟུང་བྱས་ནས་འགོག་ཡིན་པས། དེའི་སྒོ་ནས་འགོག་ཚུལ་དེ་རིགས་པ་གོང་འོག་
ཐམས་ཅད་ལ་ཁྱེར་ཤེས་པ་དགོས་ཀྱི།གཞན་དུ་ན་རྩ་བ་ཤེས་རབ་དང་བཞི་བརྒྱ་པ་སོགས་
ཀྱི་གཞུང་ཚིག་ཤིན་ཏུ་མང་པོ་ཞིག་འབྲེལ་མ་ཆགས་པར་འགྱུར་བ་དང༌། འགྲེལ་དཀའ་
བར་འགྱུར་བ་དེའི་ཕྱིར།འཇམ་མགོན་བླ་མའི་རྩ་ཤེས་ཊིཀ་ཆེན་གྱི་དབུར་འདི་ཉིད་ཡང་
ནས་ཡང་དུ་ནན་ཏུར་གྱིས་གསུངས་ཏེ།རྩ་ཤེས་ཊིཀ་ཆེན་༥༩ལས།རྟེན་དང་བརྟེན་པ་
དོན་དམ་པར་གྲུབ་ན་ནི་རང་བཞིན་གཞན་དུ་འགྱུར་བ་མི་འཐད་པས་དུས་ནམ་གྱི་ཚེ་
ཡང་བྱ་བ་རྟེན་དགོས་པས་མྱུ་གུ་ལ་སོགས་པ་སྐྱེ་བ་ལ་མངོན་དུ་ཕྱོགས་པའི་དུས་སུ་ཡང་
སྐྱེ་བའི་བྱ་བའི་རྟེན་དུ་མྱུ་གུ་ཡོད་དགོས་པས་རྒྱུ་འབྲས་དུས་མཉམ་དུ་འགྱུར་བ་དང་སྔར་
173

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གྱི་རིགས་པ་གཉིས་ཀྱིས་ཀྱང་གནོད་པས་དེ་ཡི་ཚེ་ཡོད་པ་མི་འཐད་དོ།།ཐ་སྙད་པའི་སྐྱེ་བ་
ལ་ལན་ཅིག་རྟེན་དང་བརྟེན་པ་སོང་ན་དུས་ཐམས་ཅད་དུ་འགྲོ་མི་དགོས་པས་མི་མཚུངས་
སོ།།ཞེས་དང་།ཡང་དེ་ཉིད་༥༨ལས།འོ་ན་གཞན་སྐྱེ་རང་གི་ངོ་བོས་ཡོད་ན་འབྲས་བུ་དེ་
རང་སྐྱེས་པའི་སྔ་རོལ་དུ་ཡོད་དགོས་པར་ཅིས་འགྲུབ་ཅེ་ན།རིགས་པ་འདི་དག་ལ་འདི་མ་
གྲུབ་ན་གཞན་སྨྲས་པ་རྣམས་ཚིག་ཙམ་དུ་ཟད་པས་བསྒྲུབ་དགོས་པ་དེ་ཡང་སྐབས་འདིར་
ཚིག་གསལ་ལས་མ་བྱུང་ཡང་འཇུག་པར་གཞན་སྐྱེ་འགོག་པའི་སྐབས་སུ་གསུངས་པས་ཁ་
བསྐང་བར་བྱའོ།། ཞེས་འཇུག་པར་གཞན་སྐྱེས་སྐབས་སུ་ཐམས་ཅད་ལས་ཐམས་ཅད་སྐྱེས་
པར་ཐལ་བའི་རིགས་པ་གསུངས་པ་ཁ་བསྐང་དགོས་པར་གསུངས་པ་དང༌། ཡང་དེ་ཉིད་
༦༠ ལས། འདིར་བྱམས་པ་དང་ཉེར་སྦས་དུས་མཉམ་པ་ནི་ཕན་ཚུན་ལྟོས་ནས་གཞན་དུ་
འགྱུར་ལ་ས་མྱུག་གཉིས་དུས་ཅིག་ཅར་དུ་མེད་པས་གཞན་མེད་པར་གསུངས་པ་ཡང་རང་
གི་མཚན་ཉིད་ཀྱིས་གཞན་དུ་གྲུབ་ན་དུས་ཅིག་ཅར་བ་དགོས་པའི་རྒྱུ་མཚན་གྱིས་ཡིན་གྱི་
གཞན་ཙམ་ལ་དུས་གཅིག་ཏུ་གྲུབ་དགོས་ཞེས་སྟོན་ན་ལྟོས་སའི་འབྲས་བུ་ནི་རྒྱུའི་དུས་
ནའང་ཡོད་དགོས་པ་ཡིན་ཏེ་རྒྱུ་མཚན་སྔར་ལྟར་རོ།། ཞེས་དང༌།ཡང་དེ་ཉིད། ༡༩༥ལས།
དེ་ལྟར་དུ་གསུངས་པ་ནི་བུད་ཤིང་ངོ་བོ་ཉིད་ཀྱིས་གྲུབ་ན་མེ་དང་ཕྲད་དགོས པ་ལ་
དགོངས་ཀྱི་བུད་ཤིང་ཙམ་ལ་ད་ལྟར་འདོན་པ་མིན་ཏེ་དུས་སྔ་ཕྱི་བའི་བྱ་བ་བྱེད་པ་མང་པོ་
ཐ་སྙད་འཇོག་པའི་ཕྱིར་རོ།།ཞེས་དང་།རང་གི་ལུགས་ལ་ནི།གཅིག་གི་ཡོད་པ་གཅིག་ཤོས་
ལ་ལྟོས་དགོས་པ་ཉིད་ཀྱིས་རང་གི་ངོ་བོས་གྲུབ་པ་མེད་ཅིང་གཏན་མེད་པ་རི་བོང་རྭ་ལྟ་
བུ་ལ་ལྟོས་པ་འགལ་བས་རང་གི་ངོ་བོས་ཡོད་པ་དང་ཡེ་མེད་གཉིས་ཀའི་མཐའ་དང་བྲལ་
བར་གྲུབ་བོ།། ཞེས་དགག་བྱ་ལ་གཏུགས་དགོས་པར་གསུངས་པ་སོགས་མཐའ་ཡས་པས་
སོ།།
དེ་ལྟར་ན། དགག་བྱ་ལ་གཏུགས་དགོས་པ་དེ་འཇམ་མགོན་བླ་མའི་ཡང་དང་ཡང་
དུ་གསུངས་པའི་ཕྱིར། རིགས་པ་དེ་རྩ་ཤེས་ཙམ་མ་ཡིན་པར་བཞི་བརྒྱ་པའི་ཚིག་གི་དོན་
འགྲེལ་བའི་སྐབས་ཀྱང་ཁྱེར་དགོས་པ་གནད་ཀྱི་དོད་པོར་སེམས་ཏེ་གཞན་དུ་ན་ཡོད་མེད་
སྐྱེ་འགོག་གི་གཏན་ཚིགས་སོགས་འགྲེལ་ཤིན་ཏུ་དཀའ་བའི་ཕྱིར་རོ།།
174

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
དེ་ཡང་འགའ་ཞིག་ན་རེ། གལ་ཏེ་ལྟོས་མེད་ཀྱི་རྟེན་དང་བརྟེན་པ་དང༌། ལྟོས་མེད་
ཀྱི་རྒྱུ་དང་འབྲས་བུ་ཞིག་ཡོད་ན་ཡུལ་དུས་ཐམས་ཅད་དུ་ཡོད་དགོས་མོད།རང་བཞིན་
གྱིས་གྲུབ་ན་གཞན་ལ་ལྟོས་མེད་དུ་གྲུབ་དགོས་པར་རང་རྒྱུད་པ་སོགས་ཀྱི་མི་བཞེད་པ་
ལྟར་ལུགས་འདི་ལ་ཡང་དེ་ལྟར་གྲུབ་མི་དགོས་སོ་ཞེ་ན།ཐལ་འགྱུར་བའི་ལུགས་འདིར།
རང་བཞིན་གྱིས་གྲུབ་ཕྱིན་ཆད་གཞན་ལ་ལྟོས་མེད་དུ་གྲུབ་དགོས་པར་བསྒྲུབ་མ་ནུས་ན།
རིགས་པ་འདི་དག་ཐམས་ཅད་ཀྱི་སྒོ་འགག་པ་ཡིན་པས་དེའི་ཚུལ་ནི། དེ་ཡང་བཞི་བརྒྱ་
པའི་འགྲེལ་པ་ལས།དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་
མ་ལས་པའི་ངོ་བོ་རང་བཞིན་ཏེ།དེ་མེད་པ་ནི་བདག་མེད་པའོ།།དེ་ནི་ཆོས་དང་གང་ཟག་
གི་དབྱེ་བས་གཉིས་སུ་རྟོགས་ཏེ།ཞེས་པའི་གཞུང་འདི་རང་བཞིན་གྱིས་གྲུབ་ཚུལ་སྟོན་པའི་
གཞུང་མང་པོའི་ནང་ནས་ཁ་གསལ་ཤོས་ཡིན་པས།བདག་ཏུ་གྲུབ་ཅེས་པ་ནི།ཐ་སྙད་དུ་
ཡོད་པ་ཙམ་ལ་མི་འཇོག་གིགཞན་ལ་རག་མ་ལས་པའམ་གཞན་ལ་ལྟོས་མེད་དུ་གྲུབ་པ་
ཞིག་ལ་འཇོག་དགོས་པར་གསུངས་ཤིང༌། གཞན་ལ་ལྟོས་མེད་ཅེས་པའང་འབྲས་བུ་རྒྱུ་ལ་
ལྟོས་མེད་ཙམ་མ་ཡིན་ཏེ། དེ་ནི་མདོ་སྡེ་པས་ཀྱང་ཁེགས་པས་དེ་དག་ལའང་དབུ་མའི་ལྟ་
བ་རྙེད་རྒྱུ་ཡོད་པར་འགྱུར་བས་སོ།།གདགས་གཞི་ལ་ལྟོས་མེད་ཙམ་ཡང་མ་ཡིན་ཏེ།རང་
རྒྱུད་པས་ཀྱང་ཁེགས་པས་སོ་སྙམ་མོ།། དེས་ན་རང་འདོགས་བྱེད་ཀྱི་རྟོག་པ་ལ་རག་མ་
ལས་པར་རང་གི་ངོ་བོས་གྲུབ་པ་ཞིག་ལ་གོ་དགོས་པ་ཡིན་ཏེ། ལེགས་བཤད་སྙིང་པོ་༡༤༣
ལས།རག་མ་ལས་ཀྱི་ངོ་བོ་ནི་མིང་དུ་བཏགས་པ་ཙམ་མིན་པར་དོན་གྱི་ངོས་ནས་སྡོད་
ལུགས་ཡོད་པ་རང་དབང་བའི་ངོ་བོའོ།།ཞེས་གསུངས་པའི་ཕྱིར་རོ།།དེས་ན་འདོགས་བྱེད་
ཀྱི་རྟོག་པར་རག་མ་ལས་ན།གདགས་གཞི་ལའང་རག་མ་ལས་དགོས་པས་སུ་ལ་ཡང་ལྟོས་
མི་དགོས་པར་འགྱུར་ཏེ།འཇུག་པར།གང་དག་རང་མཚན་ཉིད་ཀྱིས་སོ་སོ་བ།། དེ་དག་
རྒྱུད་གཅིག་གཏོགས་པར་རིགས་མ་ཡིན།། ཞེས་དང་།དེའི་དོན་འགྲེལ་བ་ན། རྩ་ཤེས་ཊིཀ་
ཆེན་༥༡ལས།ཞེས་རང་མཚན་གྱིས་གྲུབ་པའི་སོ་སོ་བ་ལ་རྒྱུད་གཅིག་པ་དང་རྒྱུ་འབྲས་
བཀག་ཅིང་རང་མཚན་གྱིས་སོ་སོར་གྲུབ་ན་ལྟོས་པ་མི་རུང་བ་ལན་དུ་མར་གསུངས་སོ།།
ཞེས་གསུངས་པ་སོགས་ཀྱིས་གྲུབ་བོ།།
175

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
དེ་ལྟར་གོང་གི་ལུང་རྣམས་ལས་ལུགས་འདིར་རང་བཞིན་གྱིས་གྲུབ་ཚུལ་གསལ་
བར་བསྟན་པས་་ན།སུ་ལ་ཡང་མི་ལྟོས་པའི་ཆོས་ཤིག་ཡོད་ཕྱིན་ཆད་དུས་ནམ་ཡང་འགྱུར་
ཏུ་མེད་པ་དང་།ཡུལ་དུས་ཐམས་ཅད་ནས་ཐམས་ཅད་དང་།རྣམ་པ་ཐམས་ཅད་དུ་བདེན་
པར་གྲུབ་དགོས་པ་ལས་རྫུན་པའི་ཆ་ཤས་ཅུང་ཟད་ཀྱང་འོང་ས་མེད་དེ། གཅིག་བདེན་ལ་
གཅིག་མི་བདེན་པའི་རྒྱུ་མཚན་གང་ཡང་མི་རྙེད་པའི་ཕྱིར་རོ།དཔེར་ན།རྒྱུ་མེད་ལས་སྐྱེ་ན་
རྟག་ཏུ་ཡོད་པའམ་ཡང་ན་ནམ་ཡང་མེད་པ་སོགས་ཀྱི་ཐལ་བ་གཉིས་ཀ་འཇུག་པར་གྲུབ་
མཐའ་འོག་མ་རྣམས་ཀྱིས་ཀྱང་འདོད་པ་བཞིན་ནོ།།
གཞན་ཡང་བདེན་པར་གྲུབ་ན།སུ་ལ་ཡང་ལྟོས་མེད་དུ་མེད་དུ་འགྱུར་དགོས་པ་དེའི་ཕྱིར།
རྒྱུ་འབྲས་ཀྱི་རྣམ་བཞག་མི་འཐད་པ་མ་ཟད།ཆ་དང་ཆ་ཅན་སོགས་ཀྱང་མི་འཐད་པ་དེའི་
ཕྱིར།འཕགས་པ་ལྷས།ཚིགས་ལས་སོར་མོ་གཞན་མེད་དེ།།ཞེས་གསུངས་པ་ཡིན་ཏེ།ལེགས་
བཤད་སྙིང་པོ་༡༣༠ལས།དོན་དམ་པར་གྲུབ་པ་ལ་ནི་ཆ་དང་ཆ་ཅན་གཉིས་ངོ་བོ་ཐ་དད་
ན་འབྲེལ་མེད་དང་ངོ་བོ་གཅིག་ན་ཆ་རྣམས་གཅིག་ཏུ་འགྱུར་བ་དང་ཆ་ཅན་དུ་མར་
འགྱུར་བའི་གནོད་པ་བསྟན་ནས་ཆོས་དོན་དམ་པར་གྲུབ་པ་འགོག་སྟེ། འཕགས་པ་ལྷས།
ཚིགས་ལས་སོར་མོ་གཞན་མེད་དེ། ཞེས་སོགས་གསུངས་པའི་རིགས་པ་ལ་རྩལ་དུ་བཏོན་
ནས་འཆད་དོ།། ཞེས་གསུངས་པས་སོ།། དེས་ན་རིགས་པ་འདི་དང་། བདག་འགོག་སྐབས་
སུ་ཕུང་པོ་བདག་ཡིན་ན། བདག་མང་པོ་ཐལ་བར་འཕེན་པ་སོགས་ཐམས་ཅད་རིགས་པའི་
རྩ་བ་གཅིག་ལ་བརྟེན་པར་སྣང་ངོ༌།།
རིགས་པས་འཕུལ་ཚུལ་འདི་དག་ནི། དབུ་མ་ཐལ་འགྱུར་བ་ཙམ་མ་ཟད་རང་རྒྱུད་
པའི་སྐབས་སུ་ཡང་བདེན་པར་གྲུབ་འདོད་པ་ལ་གནོད་བྱེད་གཏོང་ཚུལ་གྱི་རིགས་པའི་
འགྲོས་ཤིན་ཏུ་འདྲ་བ་ཡིན་ཏེ། ལེགས་བཤད་སྙིང་པོ་རང་རྒྱུད་པའི་སྐབས་སུ་༡༡༢ལས། དེ་
ལྟ་ན་རང་དབང་དུ་ཡོད་པར་འགྱུར་བས་གཞན་སུ་ལ་ཡང་མི་ལྟོས་སོ།།དེའི་ཕྱིར་ཁྱད་པར་
དེ་དག་དབྱེ་བར་ནུས་པའི་ཚད་མ་མེད་དེ། དཔེར་ན། དུ་བ་རྒྱུ་ལ་མི་ལྟོས་པར་འབྱུང་ན་
ཡང་ན་ཐམས་ཅད་ལ་ལྟོས་པ་དང་ཡང་ན་མེ་ལ་ཡང་མི་ལྟོས་པར་ཐལ་བ་འཕེན་པ་ལྟ་
བུའོ།།ཞེས་གསུངས་པས་སོ།།
176

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
དེས་ན།རང་བཞིན་གྱིས་གྲུབ་ན་གཞན་ལ་རག་མ་ལས་དགོས་པས་དུས་གཅིག་ལ་
རྟེན་དང་བརྟེན་པར་གྲུབ་ན་དུས་ཐམས་ཅད་དུ་རྟེན་དང་བརྟེན་པར་གྲུབ་དགོས་པས་མྱུ་
གུ་དང་ས་བོན་རྒྱུ་འབྲས་ཡིན་ན། ས་བོན་གྱི་དུས་སུ་མྱུ་གུ་ཡོད་ནའང་མི་འཐད་ཅིང་མེད་
ནའང་མི་འཐད་པ་དང༌། དེ་བཞིན་དུ་འོག་ནས་འབྱུང་བའི་རྒྱུ་འབྲས་དུས་མཉམ་པ་ཡང་
མི་རུང་ཞིང་རིམ་གྱི་པའང་མི་རུང་བ་དང་། མྱུ་གུ་རང་ལས་སྐྱེས་ན་ཡང་མི་རུང་།རང་
ལས་གཞན་པར་སྐྱེ་ན་ཡང་མི་རུང་།མྱུ་གུ་རང་གི་ངོ་བོར་སྐྱེ་ན་ཡང་མི་རུང་།གཞན་ཞིག་
གི་ངོ་བོར་སྐྱེ་ན་ཡང་མི་རུང་བ་སོགས་ཀྱི་སྐྱོན་དེ་དག་ཐམས་ཅད་འདི་ཉིད་གཞིར་བྱས་ཏེ་
གཏོང་བ་ཤས་ཅིག་ཡིན་པས་འདི་ཉིད་གནད་ཆེ་སྟེ། གཞན་དུ་ན་འོག་ནས་འབྱུང་བ་
ཐམས་ཅད་འཆད་དཀའ་བས་སོ།།
འོན་ཀྱང༌།རྟོག་པ་ལ་རག་མ་ལས་པར་རང་གི་ངོ་བོས་གྲུབ་པ་དེ།བདེན་གྲུབ་བམ་
རང་ངོས་ནས་གྲུབ་པའི་ཚད་ཡིན་གྱི།གཞན་སུ་ལའང་རག་ལ་ལུས་པར་གྲུབ་པ་སོགས་
བདེན་གྲུབ་ཀྱི་ཚད་མིན་ཏེ། དེ་དག་བཀག་ཀྱང་བདེན་མེད་མི་འགྲུབ་པའི་ཕྱིར།ལེགས་
བཤད་སྙིང་པོ་༡༢༩ལས།དེས་ན་བདེན་འཛིན་གྱི་ཡུལ་དེར་གྲུབ་ན་མཐར་ཐུག་དཔྱོད་པའི་
རིགས་པས་དཔྱད་བཟོད་དང་ཆ་མེད་ཀྱི་དངོས་པོ་དང་རང་བཞིན་ཁྱད་པར་གསུམ་ལྡན་
སོགས་སུ་གྲུབ་པར་འགྱུར་རོ་ཞེས་འཕེན་ནུས་ཀྱི།དེ་དག་ཏུ་འཛིན་པ་བདེན་འཛིན་གྱི་དོན་
མིན་ཏེ། དེ་དག་བཀག་ཀྱང་བདེན་མེད་ཀྱི་དོན་མི་འགྲུབ་པའི་ཕྱིར་རོ།། །ཞེས་གསུངས་པ་
ལྟར་འདི་ཡང་རིགས་པའི་འགྲོས་གཅིག་པར་སྣང་ངོ་།།
གཞན་ཡང་གདགས་བཞི་ལ་རག་མ་ལས་པ་དང༌། རྒྱུ་རྐྱེན་ལ་རག་མ་ལས་པ་
སོགས་རང་ངོས་ནས་གྲུབ་པའི་ཚད་མ་ཡིན་པར་ཐལ།བློ་ལྷན་སྐྱེས་ལ་རང་ངོས་ནས་གྲུབ་
པར་འཛིན་པ་དེའི་ཚེ་འདོགས་བྱེད་ཀྱི་རྟོག་པ་ལ་རག་མ་ལས་པའི་ཡོད་པར་འཛིན་གྱི།
གདགས་གཞི་ལ་རག་མ་ལས་པ་དང༌། རྒྱུ་རྐྱེན་ལ་རག་མ་ལས་པ་སོགས་འཛིན་མི་དགོས་
པའི་ཕྱིར་ཏེ།དཔེར་ན།རང་རྒྱུད་པ་སོག་ཀྱིས་དུ་བ་རང་ངོས་ནས་གྲུབ་པར་འཛིན་བཞིན་
དུ་དེ་ཉིད་མེ་ལ་ལྟོས་ནས་གྲུབ་པར་རྟོགས་པ་དང༌།སློབ་དཔོན་ལེགས་ལྡན་འབྱེད་ཀྱིས་
177

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ཐལ་འགྱུར་བའི་འདོད་པའི་རང་ངོས་ནས་གྲུབ་ཚུལ་འདོད་བཞིན་དུ་གང་ཟག་ཕུང་པོ་ལ་
བརྟེན་ནས་འདོགས་པར་གྲུབ་མཐས་དབང་གིས་ཁས་ལེན་པའི་ཕྱིར་རོ་སྙམ་མོ།།
འོ་ན།རང་རྒྱུད་པའི་རྒྱུད་ལ་བུམ་པ་རྟོག་པ་ལ་རག་མ་ལས་པའི་ཡོད་པར་འཛིན་
པའི་བློ་མེད་པར་ཐལ།དེས་བུམ་པ་རྟོག་པའི་བཏགས་ཙམ་དུ་ཁས་ལེན་པའི་ཕྱིར་ཏེ།དེས་
བུམ་པ་རྟོག་པས་བཏགས་པར་ཁས་ལེན་པའི་ཕྱིར་ཞེ་ན། མ་ཁྱབ་སྟེ། རྟོག་པས་བཏགས་
པར་ཁས་ལེན་ན།དེས་བཏགས་ཙམ་ཁས་ལེན་མི་དགོས་པའི་ཕྱིར་རོ།།
འོ་ན།དེས་བུམ་པ་རྟོག་པའི་བཏགས་པ་མ་ཡིན་པར་ཁེགས་པར་ཐལ། དེས་བུམ་པ་རྟོག་
པས་བཏགས་པ་རྟོག་པའི་ཕྱིར་ཞེ་ན།རྟགས་མ་གྲུབ་སྟེ།དེས་ཁས་ལེན་ན་དེས་རྟོགས་མི་
དགོས་པའི་ཕྱིར།
གཞན་ཡང་གྲུབ་ཚུལ་གཅིག་ལ། ཆོས་དེ་གཞི་དེར་ཡིན་པ་ཁས་བླངས་ན། དེ་དེའི་
ལྡོག་ཕྱོགས་དེ་ཡིན་པར་གྲུབ་མཐས་དབང་གིས་མ་འཛིན་པ་དགོས་ཀྱི། སྤྱིར་ཆོས་དེ་གཞི་
དེ་ཡིན་པར་ཁས་བླངས་ན།དེ་དེའི་ལྡོག་ཕྱོགས་དེ་ཡིན་པར་མ་འཛིན་མི་དགོས་ཏེ།རང་
རྒྱུད་པའི་བུམ་པ་བདེན་མེད་ཁས་ལེན་བཞིན་དུ། དེ་བདེན་གྲུབ་གྲུབ་ཡིན་པར་མཐས་
དབང་གིས་འཛིན་པའི་ཕྱིར་ཏེ། དེས་བུམ་པ་རང་ངོས་ནས་གྲུབ་པར་གྲུབ་མཐས་དབང་
གིས་འཛིན་པའི་ཕྱིར་རོ།།
ཡང་འགའ་ཞིག་ན་རེ།རང་རྒྱུད་པས་བུམ་པ་རྟོག་པས་བཏགས་པ་རྟོག་པར་ཐལ།
དེས་བུམ་པ་རྟོག་པས་བཏགས་པ་མ་ཡིན་པ་ཁེགས་པའི་ཕྱིར་ཏེ། དེས་དེ་རྟོག་པས
བཏགས་པ་མ་ཡིན་པའི་ཡོད་པ་ཁེགས་པའི་ཕྱིར་ཏེ། དེས་བུམ་པ་བློ་གནོད་མེད་ན་སྣང་
བའི་དབང་གིས་བཞག་པ་མ་ཡིན་པའི་ཡུལ་རང་གི་སྡོད་ལུགས་ཀྱི་ངོས་ནས་ཡོད་པ་
ཁེགས་པ་གང་ཞིགདེ་གཉིས་དགག་བྱ་གནད་གཅིག་པའི་ཕྱིར་ཞེ་ན། རྟགས་མ་གྲུབ་སྟེ།
རང་རྒྱུད་པའི་ལུགས་ལ་དེ་གཉིས་གནད་གཅིག་ཀྱང་། ཐལ་འགྱུར་བས་བལྟས་ན།ཤིན་ཏུ་
ཕྲ་རགས་ཡོད་པའི་ཕྱིར་ཏེ།སྔ་མ་གྲུབ་མཐས་བློས་སྒྱུར་མ་སྒྱུར་ཀུན་ལ་ཡོད་པའི་ལྷན་སྐྱེས་
ཀྱིས་འཛིན་ཚུལ་དང༌།ཕྱི་མ་གྲུབ་མཐའ་སྨྲ་བ་ཁོ་ནས་བཞག་པའི་གྲུབ་མཐའ་སྨྲ་བས་
འཕྲལ་ཏུ་ཀུན་བཏགས་པ་ཡིན་པའི་ཕྱིར་ཏེ།ལེགས་བཤད་སྙིང་པོ་༡༥༩ལས།རིགས་པ་དེ་
178

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
དག་གི་གནད་ཀྱིས་རང་རྒྱུད་པའི་ཆོས་ཀྱི་བདག་འཛིན་ལྷན་སྐྱེས་སུ་འདོད་པ་ཡང་ཀུན་
བཏགས་སུ་ཤེས་པར་བྱའོ།།ཞེས་གསུངས་པའི་ཕྱིར་རོ།།
ཡང་འགའ་ཞིག་ན་རེ།བདེན་པར་གྲུབ་ན་སུ་ལ་ཡང་རག་མ་ལས་པར་གྲུབ་དགོས་
ཀྱང༌།རང་ངོས་ནས་གྲུབ་ན་སུ་ལ་ཡང་རག་མ་ལས་པར་གྲུབ་དགོས་པར་རང་རྒྱུད་པ་
སོགས་ཀྱིས་མི་བཞེད་ཅིང་།སུ་ལ་ཡང་རག་མ་ལས་པར་གྲུབ་ཚུལ་དེ་ནི་བློ་ལྷན་སྐྱེས་ཀྱིས་
འཛིན་ཚུལ་དང་སྣང་ཚུལ་མ་ཡིན་པས་རང་ངོས་ནས་གྲུབ་པའི་གྲུབ་ཚུལ་དང་མི་མཐུན་
པའི་ཕྱིར་ཞེ་ན།དཀའ་བས་གནས་སུ་འདུག་ཀྱང་རང་ངོས་ནས་གྲུབ་ན་གདགས་གཞི་ལ་
རག་མ་ལས་དགོས་པ་དང་།རྒྱུ་རྐྱེན་ལ་རག་མ་ལས་དགོས་པ་སོགས་ཀྱིས་མཚོན་པས་སུ་
ལ་ཡང་རག་མ་ལས་པར་ཐལ་བ་འཕེན་ནུས་པ་ཡིན་ཡང་།དེ་དག་ཏུ་གྲུབ་པ་ནི་རང་ངོས་
ནས་གྲུབ་པའི་གྲུབ་ཚད་མིན་ཏེ། དེ་དག་བཀག་ཀྱང་རང་ངོས་ནས་གྲུབ་པ་ཁེགས་མི་
དགོས་པའི་ཕྱིར་ཏེ།རིན་ཆེན་ཕྲེང་བ་ལས།སྐྱེས་བུ་ཁམམ་དྲུག་འདུས་པའི་ཕྱིར།།ཡང་དག་
མ་ཡིན་ཇི་ལྟ་བུ།།ཞེས་སྐྱེས་བུ་ཁམས་དྲུག་འདུས་པ་ལ་བརྟེན་ནས་བཏགས་པ།སྐྱེས་བུ་
ཡང་དག་པ་མ་ཡིན་པའི་སྒྲུབ་བྱེད་དུ་གསུངས་ཤིང་།གཞན་ཡང་དེ་འདྲ་བ་ཤིན་ཏུ་མངས་
པོར་གསུངས་པས་སོ།།
དེར་མ་ཟད།གདགས་གཞི་ལ་མ་བརྟེན་པར་གྲུབ་པ་རང་ངོས་ནས་གྲུབ་པའི་ཚད་
མ་ཡིན་པར་ཐལ།དེ་སློབ་དཔོན་ལེགས་ལྡན་གྱིས་ཀྱང་ཁེགས་པའི་ཕྱིར་ཏེ།ཡང་རྟོགས་གེ་
འབར་བ་སྒོ་མང་པར་མ།༡༦༨ལས།ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་བདག་
གི་སྒྲ་དངོས་སུ་འདོགས་ཏེ།ཞེས་རྣམ་ཤེས་ལ་བདག་བཏགས་པར་གསུངས་པའི་ཕྱིར་རོ།།
དེས་ན།རྟོག་པས་བཏགས་ཙམ་རྟོགས་པ་ལ།རང་ངོས་ནས་མེད་པར་རྟོགས་པ་སྔོན་དུ་
འགྲོ་དགོས་ཀྱང༌།གདགས་གཞི་ལ་བརྟེན་ནས་བཏགས་ནི་རང་ངོས་ནས་གྲུབ་པ་ཁེགས་
པའི་སྔོན་དུ་རྟོགས་དགོས་ཏེ།དེ་མ་རྟོགས་ན་རང་ངོས་ནས་གྲུབ་པ་ཁེགས་པའི་ཐབས་
གང་ཡང་མེད་པའི་ཕྱིར་ཏེ།རང་ངོས་ནས་གྲུབ་པ་ཁེགས་པ་ལ།ཚུགས་ཐུབ་ཀྱིས་གྲུབ་པ་
ཁེགས་དགོས་ཤིང་།དེ་ཁེགས་པ་ལ།གདགས་གཞི་ལ་རག་ལས་པར་སྔོན་དུ་ངེས་དགོས་
པའི་ཕྱིར་རོ།།དེའི་ཕྱིར་དབུ་མ་པའི་སློབ་དཔོན་ཐམས་ཅད་ཀྱི་མཐར་གཏུགས་ན་རྟེན་
179

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
འབྲེལ་གྱི་རིགས་པ་ཉིད་ལ་གཏུགས་པ་ཡང་གནད་འདི་ཉིད་ལ་ཐུག་སྟེ། གཞན་དུ་ན་
མཐར་གཏུགས་ན་ཡོད་པ་དང་།ཚད་མས་གྲུབ་པ་སོགས་ལ་མི་གཏུགས་པའི་རྒྱུ་མཚན་
མེད་པའི་ཕྱིར་རོ།།
འོ་ན།ལུགས་འདི་ལ་རང་ངོས་ནས་གྲུབ་ན།གཞི་གང་ལ་ཡང་རག་མ་ལས་པ་དང་།
གཞན་དུ་འགྱུར་དུ་མི་རུང་བ་ཞིག་གྲུབ་དགོས་པ་དེ།རང་རྒྱུད་པ་སོགས་ལ་ཇི་ལྟར་སྒྲུབ་
ཅེས་ན།དེ་དག་གིས་དང་པོ་ནས་ཁས་མི་ལེན་མོད་ཀྱི།བདག་འཛིན་ལྷན་སྐྱེས་ཀྱི་ངོར་ཕུང་
པོ་ལ་ལྟོས་མེད་ཀྱི་བདག་དང་།གདག་གཞི་ལ་ལྟོས་མེད་ཀྱི་གདགས་ཆོས་སྣང་བར་རིགས་
པས་བསྒྲུབས་ཏེ། དེ་ལྟར་ན་ཁྱོད་ཀྱིས་རང་དངོས་ནས་གྲུབ་པའི་རྒྱུ་འབྲས་སོགས་ཁས་
བླངས་ན་སྔར་གྱི་སྐྱོན་དེ་དག་འཇུག་གོ་ཞེས་འགོག་གོ།
དེ་ལྟར་ན་ཡང་། རང་རྒྱུད་པ་སོགས་ཀྱིས་བདེན་པར་གྲུབ་ན་སུ་ལའང་ལྟོས་མི་
དགོས་པར་བཞེད་མོད་ཀྱང༌།རང་བཞིན་གྱིས་གྲུབ་ན་དེ་ལྟར་འགྱུར་དགོས་པར་མི་བཞེད་
པས།ཐལ་འགྱུར་བས་སྔ་རྒོལ་བྱས་ཏེ་སྒྲུབ་པའི་ཚེ། དགག་བྱ་མ་བཀག་པའི་སྔོན་ལ་དེ་སྒྲུབ་
མི་ནུས་ཤིང་།དེ་མ་ནུས་ན་རང་བཞིན་གྱིས་གྲུབ་པ་འགོག་སྐབས་རྩ་ཤེས་དང་བཞི་བརྒྱ་པ་
སོགས་ཀྱི་རིགས་པ་ཡོད་དོ་ཅོག་གི་རྩ་བ་དེ་ལ་གཏུགས་པ་རྣམས་འབྲེལ་མེད་དུ་འགྱུར་རོ་
སྙམ་པ་ནི་དོགས་པའི་གནས་ཆེ་ཤོས་ཡིན་པས་དེ་ཚུལ་ཇི་ལྟར་ཡིན་སྙམ་ན།དེ་ཡང་ལེགས
བཤད་སྙིང་པོ་༡༨༢ལས། ཟླ་བས་དེ་འདྲ་བ་དེ་རང་གི་ངོ་བོས་ཡོད་པར་སོང་ལ་དེ་ཉིད་
དོན་དམ་པར་ཡོད་པའི་དོན་ཡིན་པས་དེ་ཁྱད་གཞིར་བཟུང་བའི་ཆོས་ཅན་ཙམ་པོ་ག་ལ་
སྲིད་སྙམ་དུ་དགོངས་ནས་ཁྱད་པར་དོར་བའི་སྤྱི་ཆོས་ཅན་དུ་འཛིན་པ་འགོག་གོ། ཞེས་
རང་གི་ངོ་བོས་ཡོད་པར་སོང་བ་དོན་དམ་པར་ཡོད་པའི་དོན་ཡིན་པར་གསུངས་པ་ལྟར།
ཐལ་འགྱུར་བས་སྔ་རྒོལ་བྱས་ཏེ་རང་རྒྱུད་པ་ལ་རང་ངོས་ནས་གྲུབ་པ་ན།བདེན་པར་གྲུབ་
ལ་སྐྱོན་ཇི་ལྟར་ཡོད་པ་ལྟར་གྱི་སྐྱོན་འཇུག་ཚུལ་གསུངས་པ་ནི། ཐོག་མར་རང་ངོས་ནས་
ཡོད་ན། ཕུང་པོའི་ཚོགས་པ་དང་། རྣམ་ཤེས་སོགས་གང་ཟག་ཏུ་འཇོག་དགོས་པར་
བསྒྲུབས་ནས།དེའི་རྗེས་སུ་རྣམ་ཤེས་བདག་ཡིན་ན།བདག་མང་པོ་ཐལ་བ་དང༌།ཕུང་པོའི་
ཚོགས་པ་གང་ཟག་ཡིན་ན། གང་ཟག་འཛིན་པའི་ཐ་སྙད་པའི་བློ་རང་འགའ་བས་སྣང་
180

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
ཚུལ་དང་གཏན་མི་མཐུན་པས་འཐད་པ་མ་ཡིན་ནོ་ཞེས་འགོག་དགོས་པ་ཡིན་ཏེ། འཇུག་
པ་ལས།མདོ་ལས་ཕུང་པོ་བརྟེན་ནས་ཡིན་གསུངས་པ།། དེ་ཕྱིར་ཕུང་པོ་འདུས་ཙམ་བདག་
མ་ཡིན།།ཞེས་བློ་ལྷན་སྐྱེས་ཀྱི་གང་ཟག་ངོས་བཟུང་བའི་ཚེ་ཕུང་པོ་ལ་བརྟེན་ནས་གང་ཟག་
ངོ་བཟུང་བ་མ་གཏོགས་ཕུང་པ་དེ་ཉིད་གང་ཟག་ཡིན་པར་ངོས་མི་བཟུང་པར་གསུངས་པ་
དང་།ལེགས་བཤད་སྙིང་པོ་༡༥༤ལས།ཕུང་པོ་ལས་རྫས་ཐ་དད་དང༌།ཕུང་པོ་ཚོགས་ཙམ་
ལ་སོགས་པ་གང་ཟག་ཏུ་འཇོག་པ་འཇིག་རྟེན་གྱི་ཐ་སྙད་ཀྱི་དོན་དུ་གཏན་མི་རུང་བའི་
ཕྱིར་ཏེ། བདག་དང་བདག་གི་བ་ནི་འཇིག་རྟེན་ན་རྗེ་ཁོལ་ལྟར་འཇོག་པའི་ཕྱིར་རོ།། ཞེས་
གསུངས་པས་སོ།། དེས་ན། ཐལ་འགྱུར་བས་རང་རྒྱུད་པ་ལ་ཕུང་པོའི་ཚོགས་པ་བདག་
འགོག་ཚེ་རིགས་པ་འདི་ཁོ་ན་ཙམ་དུ་ངེས་ལ། རྣམ་ཤེས་བདག་ཡིན་པར་འགོག་པའི་ཚེ་
ཡང་ཐོག་མར་ནས་བདག་མང་པོ་ཐལ་བ་སོགས་གཏོང་མི་ནུས་ཀྱི། དབུ་མ་དགོངས་པ་
རབ་གསལ་༤༣༧ལས།འདི་མང་པོ་དང་ངོ་བོ་གཅིག་པར་འདོད་པ་ཙམ་ལ་འཕེན་མི་རུང་
བས། བདག་དང་ཕུང་པོ་གཉིས་ཐ་དད་གཏན་མེད་གཅིག་ཏུ་འདོད་པ་ཙམ་ལ་འཕེན་ནོ།།
དེ་ཡང་དང་པོ་ནས་གཞན་གྱིས་དེ་ལྟར་ཁས་མ་བླངས་པས། ངོ་བོ་གཅིག་དང་ཐ་དད་ཙམ་
ཡིན་པ་རྫུན་པ་ལ་སྐྱོན་མེད་ཀྱང་། བདག་ཕུང་གཉིས་བདེན་པར་ཁས་ལེན་པ་ལ་ངོ་བོ་
གཅིག་ན་དབྱེར་མེད་ཀྱི་གཅིག་ཏུ་ཕུལ་ནས། དེའི་འོག་ཏུ་བདག་མང་པོ་དང་ཕུང་པོ་ལྔ་
གཅིག་ཏུ་ཐལ་བ་འཕང་ངོ་།།ཞེས་གསུངས་པ་ལྟར། བློ་གཟུར་བོར་གནས་ནས་ཐ་སྙད་པའི་
བློ་རང་འགའ་བས་གང་ཟག་ངོས་འཛིན་ཚུལ་ལ་གཏུགས་ཏེ་འགོག་པ་ནི་ཆེས་རིགས་པ་རྣོ་
ཤོས་དང་ཟབ་ཤོས་ཡིན་ཏེ།སྐྱེས་བུ་རང་འགའ་བ་རྣམས་ཀྱིས་བདག་གི་རྣམ་ཤེས་མི་
གསལ་བ་དང༌།སངས་རྒྱས་ཀྱི་ཡིད་ཤེས་གསལ་བ་གཉིས་བརྗེ་ས་བྱུང་ན།།ངེས་པར་སྔ་མ་
དོར་ཏེ།ཕྱི་མ་ལེན་པར་འདོད་པས་དེའི་བློ་ལྷན་སྐྱེས་ལ།བདག་གི་རྣམ་ཤེས་བདག་གོ་སྙམ་
པ་མེད་པར་གྲུབ་ལ།དེ་མེད་ན་བདག་གི་རྣམ་ཤེས་དེ་ངར་འཛིན་ལྷན་སྐྱེས་ཀྱི་དམིགས་པ་
མི་རུང་བས་བདག་མ་ཡིན་པར་བསྒྲུབ་ནུས་པའི་ཕྱིར་རོ།།
དེ་ལྟར་བཞི་བརྒྱ་དང་རྩ་ཤེས་སོགས་ཀྱི་སྐབས་ནས་བྱུང་བའི་རིགས་པ་འདི་དག་
ཐམས་ཅད་ཀྱིས་བདེན་པར་གྲུབ་ན་རྒྱུ་འབྲས་སོགས་མི་འཐད་པར་གསུངས་ཀྱི་དེ་ལྟར་མ་
ཡིན་པར་དེ་དག་གི་སྐབས་སུ་རྒྱུ་འབྲས་སྔ་ཕྱི་དང་དུས་མཉམ་ལ་བརྟགས་ཏེ་དགག་པ་
181

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
སོགས་ཐམས་ཅད་ཀྱིས་དབུ་མའི་ལུགས་ལ་གང་ཡང་མེད་པར་གསུངས་པའི་དོན་དུ་
འགྲེལ་བ་ནི་མི་འཐད་དེ། ཡུམ་གྱི་མདོ་ལས་མེད་ཅེས་གསུངས་པ་ཐམས་ཅད་རང་བཞིན་
གྱིས་མེད་པ་ལ་སྦྱར་དགོས་པར་སྟོན་པ་ཉིད་ཀྱིས་མདོ་ལས་གསལ་བར་གསུངས་པའི་ཕྱིར་
ཏེ།ལངས་གཤེགས་ལས།(ལམ་རིམ་ཆེན་མོ་༦༢༥)བློ་གྲོས་ཆེན་པོ།རང་བཞིན་གྱིས་མ་སྐྱེས་
པ་ལ་དགོངས་ནས་ངས་ཆོས་ཐམས་ཅད་མ་སྐྱེས་པའོ།། ཞེས་གསུངས་ཤིང་།རང་བཞིན་
གྱིས་མ་སྐྱེས་པ་དང་མ་སྐྱེས་པ་གནད་གཅིག་ན།མ་སྐྱེས་པ་ལ་དགོས་ནས་ངས་མ་སྐྱེས་པ་
གསུངས་སོ་ཞེས་པ་དང་འདྲ་བས་གོ་རྒྱུ་མེད་པར་འགྱུར་བས་སོ། གཞན་ཡང་།མ་དྲོས་པ་
ཞུས་པ་ལས་ཀྱང༌།གང་ཞིག་རྐྱེན་ལས་སྐྱེས་པ་དེ་མ་སྐྱེས།། དེ་ལ་སྐྱེ་བའི་རང་བཞིན་ཡོད་
མ་ཡིན།།རྐྱེན་ལ་རག་ལས་གང་དེ་སྟོང་པར་བཤད།། གང་ཞིག་སྟོང་ཉིད་ཤེས་དེ་བག་ཡོད་
ཡིན།།ཞེས་རྐྱེན་ལས་སྐྱེ་བས་རང་བཞིན་གྱིས་མ་སྐྱེས་པ་དང་།རྐྱེན་ལ་རག་ལས་པས་སྟོང་
པ་ཉིད་པར་བཤད་པས་རྐྱེན་ལས་མ་སྐྱེས་པར་ངེས་པར་འདོད་དགོས་སོ།།བུད་དྷ་པཱ་ལི་ཏ་
ལས།(ལམ་རིམ་ཆེན་མོ་༦༢༩)གང་དག་དངོས་པོ་རྣམས་རང་གི་ངོ་བོ་ཉིད་ཀྱིས་ཡོད་པ་མ་
ཡིན་ནོ་ཞེས་མངོན་པར་ཞེན་པ་དེ་དག་ལ།སྟོང་པ་ཉིད་ཅེས་བརྗོད་པ་རྟེན་ཅིང་འབྲེལ་
པར་འབྱུང་བ་འདིས་རྒྱུ་དང་རྐྱེན་གྱི་དབང་གིས་དངོས་པོར་གདགས་པ་ཡིན་གྱི། དངོས་པོ་
རྣམས་ངོ་བོ་ཉིད་ཀྱིས་ཡོད་པ་མ་ཡིན་ནོ།། ཞེས་རྒྱུ་རྐྱེན་ལས་སྐྱེས་བས་ངོ་བོ་ཉིད་ཀྱིས་ཡོད་
པ་མིན་པར་གསུངས་པ་དང༌།འཇུག་པ་ལས་ཀྱང༌།གང་ཕྱིར་དངོས་པོ་བརྟེན་ནས་རབ་
འབྱུང་བས།།རྟོག་པ་འདི་དག་བརྟག་པར་མི་ནུས་པ།།དེ་ཕྱིར་རྟེན་འབྱུང་རིགས་པ་འདི་
ཡིས་ནི།།ལྟ་ངན་དྲ་བ་མཐའ་དག་གཅོད་པར་བྱེད།། ཅེས་རྟེན་ནས་འབྱུང་བ་དང་། རྟེན་
འབྱུང་ཡིན་པ་རྒྱུ་མཚན་གྱིས་རང་བཞིན་གྱིས་མ་གྲུབ་པར་མདོ་དང༌། འཕགས་ཡུལ་གྱི་
མཁས་པའི་གསུང་ན་ཤིན་ཏུ་མང་བས་སོ།།
གཞན་ཡང་དེ་ལྟར་ན།དབུ་མ་འཇུག་པའི་མཆོད་བརྗོད་དུ།ཉན་རང་ཐུབ་དབང་
ལས་འཁྲུངས་ཚུལ་གསུངས་པ་ཚུན་ཆད་དབུ་མའི་ལུགས་མ་ཡིན་ཞེས་སྨྲ་དགོས་པར་
འགྱུར་ཚུལ་རྗེ་བླ་མས་དབུ་དགོངས་ལས། ༣༥ལས་ཤིན་ཏུ་གསལ་བར་གསུངས་ཀྱང་ཡི་གེ་
མང་བར་དོགས་ནས་འདིར་མ་དྲངས་སོ།།
182

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
དེ་ལྟར་ན།རྩ་ཤེས་ལས།
གལ་ཏེ་སྟོང་མིན་ཅུང་ཟད་ཡོད།།
སྟོང་པའང་ཅུང་ཟད་ཡོད་པར་འགྱུར།།
མི་སྟོང་ཅུང་ཟད་ཡོད་མིན་ན།།
སྟོང་པའང་ཡོད་པར་ག་ལ་འགྱུར།།
ཞེས་པའི་དོན་ཡང་དགག་བྱ་ལ་སྦྱར་བ་མ་གཏོགས། སྟོང་པའང་མ་ཡིན། མི་སྟོང་
པའང་མ་ཡིན།གཉིས་ག་ཡང་མ་ཡིན།གཉིས་ཀ་མ་ཡིན་པའང་མ་ཡིན་ཞེས་པའི་དོན་མིན་
གྱི། གཞན་དུ་ན།རྩོད་བཟློག་ལས།གལ་ཏེ་རང་བཞིན་མེད་པ་ཉིད།། ཇི་སྟེ་རང་བཞིན་མེད་
ལ་བཟློག།། རང་བཞིན་མེད་པ་ཉིད་ལོག་ན།།རང་བཞིན་ཉིད་དུ་རབ་གྲུབ་འགྱུར།།ཞེས་
གསུངས་པས་དངོས་འགལ་ནི་ཁས་ལེན་དགོས་ལ།དེ་ཁས་བླངས་ན།སྟོང་པ་མ་ཡིན་ན་མི་
སྟོང་བ་ཡིན་དགོས་པ་དང༌།གཉིས་ཀ་མ་ཡིན་ན།གཉིས་མིན་ཡིན་པ་ལས་འོས་མེད་པའི་
ཕྱིར་རོ།། དེའི་ཕྱིར།ལྷག་མཐོང་ཆེན་མོ་༦༢༧ལས།དེ་ལྟ་ན་རང་བཞིན་གྱིས་མི་སྟོང་བ་ནི་
རང་བཞིན་གྱིས་གྲུབ་པ་ཡིན་ལ།རང་བཞིན་གྱིས་གྲུབ་པ་ཅུང་ཟད་ཀྱང་མེད་པས་རང་
བཞིན་གྱིས་གྲུབ་པ་མེད་པའི་སྟོང་པའང་མེད་དོ་ཞེས་སྨྲ་བ་འདི་ལས་བཞད་གད་ཅི་ཞིག་
ཡོད།ཞེས་གསུངས་པའི་པའི་དོན་ཡང་དེ་ལྟར་རོ།། གཞན་ཡང་། དངོས་འགལ་མེད་ན།
རང་བཞིན་གྱིས་ཡོད་པ་མ་ཡིན་པ་ཆོས་ཅན།བུམ་པ་ཁྱོད་ཡིན་པར་ཚད་མས་གྲུབ་རྒྱུ་མེད་
པར་ཐལ།བུམ་པ་ཁྱོད་མ་ཡིན་པར་ཁེགས་ཀྱང་ཁྱོད་ཡིན་པར་གྲུབ་མི་དགོས། དེ་ལས་
གཞན་པའི་ཁྱོད་གྲུབ་ཚུལ་གཏན་མི་རྙེད་པའི་ཕྱིར་རོ།།
དེའི་ཕྱིར་རྩོད་བཟློག་གི་གསུང་ཚིག་འདི་རྗེ་བླ་མས་རྩ་འཇུག་གི་འགྲེལ་པ་དང༌།
ལྷག་མཐོང་ཆེན་མོ་སོགས་ལས་ཡང་ཡང་དྲངས་འདུག་པའང་གནད་ཤིན་ཏུ་ཆེན་པོ་ཡིན་
ནམ་སྙམ་ཏེ་འདིར་ཡང་དྲངས་པའོ།།
འོ་ན།ཆོས་ཐམས་ཅད།རང་ངོས་ནས་མེད་ཀྱང་རྟོག་པས་ཕར་བཏགས་ཙམ་ཡིན་
ན།ཡོད་མེད་ཀྱིས་མཚམས་གང་གི་འབྱེད་ཅེས་ན།ཐ་སྙད་དུ་ཡོད་ཚུལ་ནི།རྗེ་བདག་ཉིད་
ཆེན་པོས།ལམ་རིམ་ཆེན་མོ་༦༡༦ལས།ཐ་སྙད་པའི་ཤེས་པ་ལ་གྲགས་པ་ཡིན་པ། ཇི་ལྟར་
183

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
གྲགས་པའི་དོན་དེ་ལ་ཐ་སྙད་པའི་ཚད་མ་གཞན་གྱིས་གནོད་པ་མེད་པ། དེ་ཁོ་ན་ཉིད་
ལའང་རང་བཞིན་ཡོད་མེད་ཚུལ་བཞིན་དུ་དཔྱོད་པའི་རིགས་པས་གནོད་པ་མི་འབབ་པ་
ཞིག་ནི་ཐ་སྙད་དུ་ཡོད་པར་འདོད་ལ།དེ་དག་ལས་བཟློག་པ་ནི་མེད་པར་འདོད་དོ།།ཞེས་
གསུངས་པ་ལྟར་ཡིན་ལ། འདིར་ཐ་སྙད་དུ་ཡོད་ཚུལ་ལ་ཁྱད་ཆོས་གསུམ་ལྡན་དགོས་པར་
གསུངས་པའི་ཁྱད་ཆོས་དང་པོ་ནི། ཐ་སྙད་པའི་ཤེས་པ་ལ་གྲགས་པ་ཞེས་གསུངས་ཀྱི་ཐ་
སྙད་པའི་ཚད་མ་ལ་གྲགས་ཞེས་མི་གསུངས་ཏེ། དེ་ལྟར་ན་བསྒྲུབ་བྱ་རྟགས་སུ་བཀོད་པ་
དང་འདྲ་བས་སོ།།དེས་ན་ཁྱད་ཆོས་དང་པོ་ནི་ཡོད་མེད་ཐམས་ཅད་ལ་ཚང་ལ།ཁྱད་ཆོས་
དང་པོ་ཚང་ལ་གཉིས་པ་མ་ཚང་བ་ནི།ཁ་སང་གི་རི་བོ་དེ་རིང་སྡོད་པ་ལྟ་བུའོ།།དང་པོ་
གཉིས་ཚང་ལ་གསུམ་པ་མ་ཚང་བ་ནི། བདེན་པར་གྲུབ་པ་ལྟ་བུའོ།།དེའི་ཕྱིར་ཁྱད་ཆོས་དེ་
གསུམ་ག་ཚང་ན་ཐ་སྙད་དུ་ཡོད་དགོས་ཤིང་།ཐ་སྙད་དུ་ཡོད་པ་ལའང་དེ་གསུམ་ངེས་
པར་ཚང་དགོས་པ་ཡིན་ནོ།།
ཁྱད་ཆོས་དང་པོའི་སྐབས་ཀྱི་ཐ་སྙད་པའི་ཤེས་པ་ལ་གྲགས་པ་ཟེར་བའི་ཐ་སྙད་
པའི་ཤེས་པ་ནི།རང་གི་ཡུལ་དེ་ཉིད་ཐ་སྙད་བཏགས་པའི་བཏགས་པ་ཙམ་གྱིས་མ་ཚིམ་
པར་ཇི་ལྟར་གནས་ཞེས་མི་དཔྱོད་པར་བློ་ལ་སྣང་ཙམ་གྱིས་རྗེས་སུ་འཇུག་པ་ཞིག་ལ་
འཇོག་དགོས་པ་ཡིན་ཏེ།ལམ་རིམ་ཆེན་མོ་༦༡༦ལས། དེ་ལ་ཐ་སྙད་པའི་ཤེས་པ་ནི་ཆོས་
གང་ལའང་ཇི་ལྟར་སྣང་བ་ལྟར་གྱི་རྗེས་སུ་འཇུག་པ་ཙམ་ཡིན་གྱི། སྣང་བའི་དོན་དེ་བློ་ལ་
དེ་ལྟར་སྣང་བ་ཙམ་ཡིན་ནམ། འོན་ཏེ་དོན་གྱི་ཡིན་ཚུལ་ལ་དེ་ལྟར་གྲུབ་པ་ཡིན་སྙམ་དུ་མི་
དཔྱོད་པའི་ཤེས་པ་མ་བརྟགས་པར་འཇུག་པ་རྣམས་སོ།།ཞེས་གསུངས་པའི་ཕྱིར་རོ།།
ཆོས་ཐམས་་ཅད་ཐ་སྙད་པའི་ཤེས་པ་ལ་གྲགས་པ་ཡིན་དགོས་པས་མྱུ་གུའི་ཆོས་
ཉིད་དང་།མྱུ་གུ་མཐའ་བཞི་ལས་མེད་པའང་ཐ་སྙད་པའི་ཤེས་པ་ལ་གྲགས་པ་ཡིན་པས།
དེའི་ཚུལ་ནི།དེ་དག་ཡོད་པ་འཇལ་བའི་བློ་དེ་ཁོ་ན་ཉིད་ལ་མི་དཔྱོད་པའི་བློ་ཡིན་པས། དེ་
ལ་སྣང་བས་ན་དེ་དག་ཀྱང་ཐ་སྙད་པའི་ཤེས་པ་ལ་གྲགས་པར་འཇོག་པ་ཡིན་ཏེ།ལེགས་
བཤད་སྙིང་པོ་༢༡༧ལས། དེའི་ཕྱིར་དོན་དམ་བདེན་པའི་ཡོད་ཚུལ་ཡང་ཇི་ལྟར་ཡིན་
དཔྱད་པ་ན་དེ་དང་འདྲ་བ་ཁོ་ནར་ཟད་པས་དེའི་ཡོད་པ་ཡང་ཐ་སྙད་ཀྱི་དབང་གིས
184

དབུ་མ་བཞི་བརྒྱ་པའི་ལེའུ་བཅོ་ལྔ་པའི་རྩོམ་ཤོག
བཞག་པར་སྨྲ་ཡི། དོན་དམ་བདེན་པ་ཐ་སྙད་པའི་ཚད་མས་གྲུབ་པར་མི་སྨྲའོ།། ཞེས་
གསུངས་པའི་ཕྱིར་རོ།། དེ་ལྟར་ན།ཐ་སྙད་པའི་ཤེས་པ་ཞེས་པ་ནི། དེ་ཁོ་ན་ཉིད་ལ་མ་
དཔྱོད་པའི་ཤེས་པ་ལ་འཇོག་དགོས་པས་ན།སྟོང་ཉིད་རྟོགས་མ་མྱོང་བ་དང༌།རྟོགས་མྱོང་
བ་ཐམས་ཅད་ཀྱི་རྒྱུད་ལ་ཡོད་པ་ཡིན་གྱི།འཇིག་རྟེན་རང་འགའ་བ་ཁོ་ནའི་རྒྱུད་ལ་ཡོད་པ་
མིན་ཏེ།ལམ་རིམ་ཆེན་མོ་༦༡༧ལས།གྲུབ་མཐས་བློ་བསྒྱུར་བ་ལའང༌། ཇི་ལྟར་ཐ་སྙད་དུ་
གྲགས་པ་ལྟར་རམ་འོན་ཏེ་དེ་ཁོ་ན་ཉིད་དུ་དེ་ལྟར་གནས་ཞེས་དཔྱོད་པའི་བློ་མང་པོ་ཡོད་
ཀྱང་དེའི་ཤེས་པ་ཐམས་ཅད་ཡིན་ཚུལ་ཇི་ལྟར་ཡིན་དཔྱོད་པའི་ཤེས་པ་ཡིན་ག་ལ་དགོས།
ཞེས་གསུངས་པའི་ཕྱིར་རོ།། དེ་ལྟར་ན། གྲུབ་མཐའ་སྨྲ་བ་བ་དང་། རྒོལ་ཕྱིར་རྒོལ་གཉིས་
ཀའི་རྒྱུད་ལ་ཡོད་པའི་དེ་ཁོ་ན་ཉིད་ལ་མ་དཔྱོད་པའི་བློ་གང་ཡིན་ཐམས་ཅད་ཐ་སྙད་པའི་
ཤེས་པ་ཡིན་ཡང་། ཐ་སྙད་དཔྱོད་པའི་བློ་ཐམས་ཅད་སྐབས་འདིའི་ཐ་སྙད་པའི་ཤེས་པ་
ཡིན་མི་དགོས་ཏེ། གཞན་སྐྱེས་མེད་པ་རྟོགས་པའི་བློ་ཐ་སྙད་དཔྱོད་པའི་བློ་ཡིན་ཡང༌།
སྐབས་འདིར་གསུངས་པའི་ཐ་སྙད་པའི་ཤེས་པ་འཇོག་དཀའ་བའི་ཕྱིར་རོ་སྙམ་མོ།།
ཡང་འགའ་རེ་ཡིས།ཐ་སྙད་དུ་ཡོད་ན་ཡོད་པས་མ་ཁྱབ་སྨྲ་བ་ཡོད་ཀྱང་དེ་ནི་རྗེ་
བླ་མའི་དགོངས་པ་མིན་ཏེ། ལེགས་བཤད་སྙིང་པོ་༢༡༦ལས།ཐ་སྙད་དུ་ཡོད་པ་ལ་ཚད་
མས་གྲུབ་པ་དགོས་པའི་ཕྱིར།ཞེས་དང་།དབུ་མ་དགོངས་པ་རབ་གསལ་༢༡༤ལས།དེ་
ལྟར་ན་ཐ་སྙད་དུ་ཡོད་པ་ལ་ནི་ཚད་མས་གྲུབ་པ་ཞིག་དགོས་སོ།། ཞེས་གསུངས་པའི་ཕྱིར་
རོ།།
སྔར་བཤད་པའི་ཡོད་མེད་སྐྱེ་འགོག་གི་གཏན་ཚིགས་ཀྱི་དོན་བསྡུས་ན། རྒྱལ་ཚབ་
རྗེས།མྱུ་གུ་ཆོས་ཅན།ངོ་བོ་ཉིད་ཀྱིས་སྐྱེ་བ་མེད་དེ།རྒྱུ་དུས་ན་ཡོད་པ་ཡང་ངོ་བོ་ཉིད་ཀྱིས་
མི་སྐྱེ།རྒྱུ་དུས་ན་མེད་པ་ཡང་ངོ་བོ་ཉིད་ཀྱིས་མི་སྐྱེ་བའི་ཕྱིར།།ཞེས་གསུངས་ནི།སྐབས་
འདིའི་ཡོད་མེད་སྐྱེ་འགོག་གི་གཏན་ཚིགས་དངོས་སོ།།
མཐར་སྨྲས།
ཀླུ་སྒྲུབ་དགོངས་དོན་རིགས་པས་འབྱེད་ལ་འགྲན་བྲལ་འཕགས་པ་ལྷ་ཡི་གཞུང།།
རང་བློས་ཅི་ལྕོགས་འབད་པས་བཙལ་ཏེ་དཔྱད་རྩོམ་ཐུང་ངུ་འདི་བྲིས་པས།།
185

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྒྱལ་བསྟན་རིན་ཆེན་རིགས་པས་སྐྱོང་ལ་སྨན་པའི་ཆ་ཤས་ཅི་མཆིས་ཀུན།།
དགེ་ཚོགས་མ་ལུས་འགྲོ་ཀུན་བདེ་བའི་ཕན་བདེ་རྒྱུ་རུ་འགྱུར་བར་སྨོན།།
ཞེས་དབུ་མ་བཞི་བརྒྱ་པའི་རབ་བྱེད་བཅོ་ལྔ་པའི་དོན་ལ་ཅུང་ཟད་དཔྱད་པའི་རྩོམ་ཐུང་
འདི་བཞིན་ཕྲན་ཏྲེ་ཧོར་ཀུན་བཟང་ཚུལ་ཁྲིམས་ཀྱིས་བྲིས་པ་དགེ་གྱུར་ཅིག།།
དབུ་མ་བཞི་བརྒྱ་པའི་རྩོམ་ཤོག་རབ་བྱེད་བཅུ་དྲུག་པ།
ལྷ་རམས་པ་མི་ཉག་གཡུ་རྒྱལ།
ཀླུ་སྒྲུབ་ལུགས་ཀྱི་ཐུན་མོང་མིན་པའི་དཀའ་བའི་གནད་ཀུན་ལ།།
མ་འདྲེས་ཡོངས་རྫོགས་གསལ་བར་སྟོན་མཛད་གང་གི་ཐུགས་ཀྱི་སྲས།།
འཕགས་པ་ལྷ་ཡི་ཞབས་ལ་དང་བའི་ཡིད་ཀྱིས་གུས་བཏུད་ནས།།
བདག་གིས་ཐོས་ཚོད་ཙམ་གྱིས་བསྟན་བཅོས་དགོངས་པ་འདིར་བཀོད་བྱ།།
ཞེས་སྔོན་དུ་བསུས་ནས་འདིར་བཞི་བརྒྱ་བའི་རྣམ་བཤད་ལེགས་བཤད་སྙིང་པོ་
ལས་རྩ་བའི་ས་བཅད་གཉིས་ཀྱི་ནང་དུ་བསྡུས་ནས་བསྟན་ལ། དེ་ཡང་།ལེའུའི་གཞུང་
བཤད་པ་དང་།ལེའུའི་མཚན་བསྟན་པའོ།དང་པོ་ལ་གཉིས།རབ་ཏུ་བྱེད་པ་བརྩམས་པའི་
དགོས་པ་བསྡུས་ཏེ་བསྟན་པ་དང་། རྒོལ་བ་ངན་པའི་ཀླན་ཀ་ལྷག་མ་སྤོང་བའོ།།དང་པོ་
དགོས་པ་ནི་ཐར་པ་དང་ཐམས་ཅད་མཁྱེན་པའི་སར་བཞུགས་པའི་ཆེད་དུ་ཡིན་ལ།དེ་ལ་
སྟོང་པ་ཉིད་ཀྱི་དོན་ཇི་བཞིན་དུ་ངེས་པ་ཞིག་མ་བྱུང་ན་ཐར་པ་དང་ཐམས་ཅད་མཁྱེན་པ་
ལ་དགའ་བ་ཙམ་དུ་ཟད་དེ། དེ་ཡང་བསྟན་བཅོས་འདིའི་མགོ་མཇུག་ཀུན་ཏུ་དངོས་དང་
རྒྱུད་པའི་སྒོ་ནས་སྟོང་པ་ཉིད་ཀྱི་དོན་ཇི་བཞིན་དུ་འཆར་བའི་གྲོགས་སུ་སྟོན་པ་ཤ་སྟག་ཏུ་
186

དབུ་མ་བཞི་བརྒྱ་པའི་ལེའུ་བཅུ་དྲུག་པའི་རྩོམ་ཤོག
སྣང་སྟེ།རྩ་བ་ལས།རྒྱུ་འགའ་ཞིག་གིས་སྟོང་པ་ཡང་།།སྟོང་པ་མིན་པ་ལྟ་བུར་སྣང་།།རབ་
ཏུ་བྱེད་པ་ཐམས་ཅད་ཀྱིས།།འདི་ནི་སོ་སོར་འགོག་པར་བྱེད།།ཅེས་གསུངས་པ་ལྟར་རོ།།
གཉིས་པ་རྒོལ་བ་ངན་པའི་ཀླན་ཀ་ལྷག་མ་སྤོང་བ་འཆད་པ་ལ་ས་བཅད་བརྒྱད་ཀྱི་
སྒོ་ནས་འཆད་དེ། དེ་ཡང་རྩ་བ་ལས། གཞན་གྱི་ཕྱོགས་ནི་བཟློག་པ་དང་།ཞེས་པ་ནས་ཀླན་
ཀ་བརྗོད་པར་ནུས་མ་ཡིན་ཞེས་པའི་བར་གྱི་ཤོ་ལོ་ཀ་ཉེར་བཞིས་བསྟན་ཏོ།། དེའི་འཆད་
ཚུལ་ཡང༌།སྟོང་ཉིད་འགོག་པའི་རིགས་པ་དགག་པ་དང་།མཐར་ལྷུང་ཕྱོགས་ལ་ཞེན་པ་
དགག་པ་དང་། ཡོད་མེད་བདེན་གྲུབ་རིགས་པ་མཚུངས་པར་བསྟན་པ་དང་། མེད་པ་
ཕྱོགས་སུ་འགྱུར་བ་དགག་པ་དང༌།སྟོང་ཉིད་སྒྲུབ་པའི་དཔེ་རྟགས་ཡོད་པས་སྟོང་བ་མི་
འགྱུར་བ་དགག་པ་དང༌། སྟོང་ཉིད་བསྟན་པའི་དགོས་བཤད་པ་དང༌། ཡོད་མེད་ཀྱི་མཐར་
འཛིན་པ་ཕྱིན་ཅི་ལོག་ཏུ་བསྟན་པ་དང༌།མཐའ་བྲལ་རིགས་པས་དགག་མི་ནུས་པའོ།། ཞེས་
ས་བཅད་བརྒྱད་ཀྱི་སྒོ་ནས་འཆད་པའི་འདིར་གང་འཆད་པར་བྱ་བའི་ཆོས་ནི་དང་པོ་སྟེ་རྩ་
བ་ལས། གང་ཚེ་སྨྲ་པོ་བརྗོད་བྱ་ནའང༌།།སྟོང་པ་ཞེས་བྱ་མི་རུང་ངོ་།། གང་ཞིག་བརྟེན་ནས་
ཀུན་འབྱུང་བ།། དེ་ནི་གསུམ་ལའང་ཡོད་མ་ཡིན།།ཞེས་གང་ཞིག་ལ་བརྟེན་ནས་གང་འབྱུང་
བའི་ཆོས་རྣམས་ཏེ་རྟེན་འབྲེལ་གྱི་ཆོས་རྣམས་རང་བཞིན་གྱིས་གྲུབ་པའི་ཚུལ་གྱིས་སྨྲ་བ་བ་
པོ་དང་།བརྗོད་བྱ་དང་། རྗོད་བྱེད་སོགས་ཅུང་ཟད་ཡང་ཡོད་པ་མ་ཡིན་ཏེ་རང་གི་རྒྱུ་རྐྱེན་
ལ་བརྟེན་ནས་གྲུབ་པ་དང༌། ཡང་ན་རང་གི་ཆ་ཤས་སམ་བདག་གཞི་ལ་བརྟེན་ནས་སམ།
རྟོག་པཔས་ཕར་བཏགས་ཙམ་གྱིས་སྒོ་ནས་འཇོག་དགོས་པའི་ཕྱིར།
དེས་ན་སྐབས་འདིར་ཅུང་ཟད་འབྲི་བར་འདོད་པ་ནི་གང་ཞིག་ལ་བརྟེན་ནས་གང་
འབྱུང་བའི་རྟེན་འབྲེལ་ཡིན་པས་འདི་ལ་ས་བཅད་གསུམ་གྱི་སྒོ་ནས་འཆད་པ་ལ། རྟེན་
འབྲེལ་གང་ལས་གསུང་པའི་ཁུངས། རྟེན་འབྲེལ་གྱི་ཕྲ་རགས། རྟེན་འབྲེལ་རྟོགས་ཚུལ། དང་
པོ་རྟེན་འབྲེལ་གང་ལས་གསུང་པའི་ཁུངས་ནི། མདོ་ལས།གང་རྣམས་རྟེན་ཅིང་འབྲེལ་བར་
འབྱུང་།། དེ་རྣམས་རང་བཞིན་ཅུང་ཟད་མེད་ཞེས་གསུངས། རྩ་ཤེ་ལས། གང་ཕྱིར་རྟེན་
འབྱུང་མ་ཡིན་པའི།། ཆོས་འགའ་ཡོད་པ་མ་ཡིན་ནོ།།ཞེས་གསུངས་པ་དང་།། བཞི་བརྒྱ་པ་
རབ་བྱེད་བཅུ་བཞི་པ་ལས།གང་ལ་བརྟེན་ནས་འབྱུང་ཡོད་པ།།དེ་ནི་རང་དབང་མི་འགྱུར་
187

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རོ།།འདི་ཀུན་རང་དབང་མེད་པ་སྟེ།། དེས་ན་བདག་གི་ཡོད་མ་ཡིན།།ཞེས་དང༌།བཞི་བརྒྱ་
པའི་ཟླ་འགྲེལ་ལས། འདི་ན་གང་རང་གི་ངོ་བོ་དང་རང་བཞིན་དང་རང་དབང་དང་
་ལ་རགས་མ་ལས་པ་ཉིད་ཡིན་པ་དེ་ལ་ནི་རང་ལས་གྲུབ་པས།རྟེན་ཅིང་འབྲེལ་བར་
འབྱུང་བ་ཡོད་པ་མ་ཡིན་ན།འདུ་བྱས་ཐམས་ཅད་རྟེན་ཅིང་འབྲེལ་བར་འབྱུང་བ་ཡང་ཡིན་
ནོ།། དེ་ལྟར་ན་དངོས་པོ་གང་ལ་བརྟེན་ནས་འབྱུང་བ་ཡོད་པ་དེ་ནི་རང་དབང་དུ་མི་
འགྱུར་ཏེ།རྒྱུ་དང་རྐྱེན་ལ་རགས་ལས་ཏེ་སྐྱེ་བའི་ཕྱིར་ཞེས་སོགས་ཀྱིས་བསྟན་ལ།
གཉིས་པ་རྟེན་འབྲེལ་ཕྲ་རགས་ནི།རང་རྒྱུད་པ་མན་ཆད་ཀྱི་རང་སྡེ་རྣམས་ཀྱིས་རྟོགས་
ནུས་པའི་རྒྱུ་རྐྱེན་ལ་བརྟེན་ནས་སྐྱེས་པའི་རྟེན་འབྲེལ་དང༌། བདག་གཞི་སམ་ཆ་ཤས་ལ་
བརྟེན་ནས་བཏགས་པའི་རྟེན་འབྲེལ་ཞེས་དེ་ལས་ཅུང་ཟད་ཕྲ་བ་ཞིག་དང༌། རྟོགས་པས་
ཕར་བཏགས་ཙམ་གྱི་རྟེན་འབྲེལ་ཞེས་རྟེན་འབྲེལ་འཇོག་ཚུལ་ཕྲ་ཤོས་ཤིག་དང་གསུམ་
ཡོད། གསུམ་པ་རྟེན་འབྲེལ་རྟོགས་ཚུལ་ནི། གཞུང་དག་ལས་རྟེན་འབྲེལ་ཁས་ལེན་མི་ལེན་
དང་རྟོགས་མ་རྟོགས་ཀྱི་ཚུལ་མང་དུ་གསུངས་པ་ཡོད་དེ། རིགས་པ་དྲུག་ཅུ་པ་ལས། གལ་
ཏེ་ཡོད་པར་སྨྲ་བ་རྣམས།།དངོས་མཆོག་བཟུང་ནས་གནས་པ་ནི།།ལམ་དེ་ཉིད་ལ་གནས་
པ་སྟེ།། དེ་ལ་ཡ་མཚན་ཆུང་ངུའང་མེད།། སངས་རྒྱས་ལམ་ལ་བརྟེན་ནས་ནི།།ཀུན་ལ་མི་
རྟག་སྨྲ་བ་རྣམས།།རྩོད་པའི་དངོས་རྣམས་མཆོག་བཟུང་ནས།། གནས་པ་གང་ཡིན་དེ་རྨད་
དོ་ཞེས་གསུངས་པ་དང་།དེ་ལ་རྗེ་ཙོང་ཁ་པ་ཆེན་པོའི་ལེགས་བཤད་སྙིང་པོ་ལས།དངོས་
པོ་རྣམས་རྟག་པར་སྨྲ་བའི་ཕྱི་རོལ་པ་རྟེན་འབྲེལ་ཁས་མི་ལེན་པས་ཆོས་བདེན་པར་གྲུབ་
པར་འདོད་པ་ནི་རང་གི་སྟོན་པའི་ལུགས་ཡིན་པས་མཚར་བའི་གནས་མིན་ལ།ཞེས་ཕྱི་
རོལ་པ་རྣམས་ཀྱིས་རྟེན་འབྲེལ་མི་འདོད་པ་ལྟ་བུར་གསུངས་ལ།རྗེའི་རྟེན་འབྲེལ་བསྟོད་པ་
ལས་ཀྱང༌།བསྟན་པའི་སྙིང་པོ་སྟོན་པ་ཉིད།། ངེས་པའི་རྒྱུ་མཚན་ཟླ་མེད་པ།། རྟེན་ཅིང་
འབྲེལ་བར་འབྱུང་བའི་ཚུལ།།འགལ་བ་དང་ནི་མ་གྲུབ་པ།། མཐོང་བ་འདི་ཡིས་ཁྱོད་ཀྱི་
ལུགས།། ཇི་ལྟར་ཁོང་དུ་ཆུད་པར་ནུས།།ཞེས་རང་བཞིན་གྱིས་མ་གྲུབ་པའི་སྒྲུབ་བྱེད་ཀྱི་རྒྱུ་
མཚན་ཟླ་དང་བྲལ་བ་རྟེན་འབྲེལ་གྱི་གཏན་ཚིགས་འདི་ཉིད་ལ། འགལ་རྟགས་སུ་འགྲོ་བ་
ཞིག་དང་།མ་གྲུབ་པར་འགྲོ་བ་ཞིག་བཅས་གཉིས་ཡོད་པར་གསུངས་ལ།དེ་བཞིན་དུ་རྗེ་
ལམ་རིམ་རིན་པོ་ཆེའི་རྟེན་འབྲེལ་བསྟོད་པའི་འགྲེལ་བ་འདིའི་ཐད་ལས།སྟོང་ཉིད་ངེས་པ་
188

དབུ་མ་བཞི་བརྒྱ་པའི་ལེའུ་བཅུ་དྲུག་པའི་རྩོམ་ཤོག
སྟེ་སྒྲུབ་པར་བྱེད་པའི་རྒྱུ་མཚན་ཟླ་མེད་གཅིག་པུར་གྱུར་པ་ནི་རྟེན་ཅིང་འབྲེལ་བར་འབྱུང་
བའི་ཚུལ་ཉིད་ཡིན་ན།དེར་འགལ་བར་མཐོང་བའི་རང་སྡེ་དངོས་སྨྲ་བ་དང་ནི་རྒྱུ་མཚན་
མ་གྲུབ་པར་མཐོང་བའི་གཞན་སྡེ་མུ་སྟེགས་ཅན་འདི་ཡིས་ཁྱོད་ཀྱི་ལུགས་ཟབ་མོ་རྟེན་
འབྱུང་མཐའ་བྲལ་གྱི་ལམ་ཇི་ལྟར་ཁུང་དུ་ཆུད་པར་ནུས་ཏེ་མི་ནུས་སོ།། ཞེས་རང་སྡེ་དངོས་
སྨྲ་བ་རྣམས་ལ་འགལ་རྟགས་དང་གཞན་སྡེ་ཕྱི་རོལ་པ་རྣམས་ལ་མ་གྲུབ་པར་གསུངས་
པས་ཕྱི་རོལ་པ་རྣམས་ཀྱིས་རྟེན་འབྲེལ་མ་རྟོགས་པ་ལྟ་བུར་གསུངས་ལ།འོན་ཀྱང་མཁས་
གྲུབ་དགེ་ལེགས་དཔལ་བཟང་གི་སྟོང་ཐུན་སྐལ་བཟང་མིག་འབྱེད་ལས། རྟེན་འབྲེལ་གྱི་
གཏན་ཚིགས་འདི་ཉིད་ཀྱི་ཡང་ཕྱོགས་ཆོས་ནི་དངོས་པོ་རྣམས་རྒྱུ་མེད་དུ་སྐྱེ་བ་འདོད་པ་
མ་གཏོགས་གཞན་རྣམས་ཀྱིས་ངོར་གྲུབ་ཟིན་པས་བསྒྲུབ་མི་དགོས་ལ་ཞེས་ཕྱི་རོལ་པ་ལ་
རྟག་སྨྲ་དང་ཆད་སྨྲ་གཉིས་ལས།རྟག་སྨྲ་རྣམས་ཀྱིས་རྟེན་འབྲེལ་རྟོགས་པ་ལྟ་བུར་གསུངས་
པས་གོང་དུ་དྲངས་པའི་ལུང་རྣམས་དང་མི་མཐུན་ནོ་སྙམ་ན། རང་གི་རྣམ་རྟོག་གི་འཆར་
སྣང་ཙམ་ཞིག་ཞུ་ཁུལ་བྱས་ན། དེ་ཡང་ཕྱི་རོལ་པ་ལ་གཉིས་བཤད་པའི་རྟག་སྨྲ་རྣམས་ཀྱིས་
རྒྱུ་འབྲས་ཀྱི་རྣམ་གཞག་གང་ཞིག་གི་ཐ་སྙད་བྱེད་ཀྱང་མཐར་གཏུགས་ན་རྟག་ཅིང་བརྟན་
པའི་རང་དབང་བ་ཞིག་ལས་འཕེལ་འགྲིབ་བྱེད་པར་འདོད་དེ། དེ་ཡང་དཔེར་ན།གྲངས་
ཅན་པ་ནི་འཇུག་པ་རང་འགྲེལ་ལས། རྩ་བའི་རང་བཞིན་རྣམ་པར་འགྱུར་མིན་ལ།། ཆེན་པོ་
སོགས་བདུན་རང་བཞིན་རྣམ་འགྱུར་ཞིང༌།།བཅུ་དྲུག་པ་ནི་རྣམ་པར་འགྱུར་བ་སྟེ།།སྐྱེས་
བུ་རང་བཞིན་མ་ཡིན་རྣམ་འགྱུར་མིན།། ཞེས་འདུས་བྱས་རྣམས་མཐར་གཏུགས་ན་སྤྱི་གཙོ་
བོ་ཞེས་པ་དེས་འཕེལ་འགྱུར་གྱིས་གཞན་དབང་དུ་འབྱུང་བར་འདོད་པས་འོག་ནས་དྲངས་
པའི་རྣམ་པར་འབྱེད་པའི་མདོ་དང་།ཀུན་བཏུས་སོགས་དང་འགལ་འདུ་ལྟག་སྤྲོད་དུ་བྱུང་
བར་སྙམ། ཆད་སྨྲ་བའི་འདོད་ཚུལ་ནི་ཅུང་ཟད་བརྟགས་དགོས་པར་སྣང་ཏེ། དཔེར་ན།
དོན་དངོས་ལ་རྒྱང་འཕེན་གྱིས་ས་བོན་ལས་མྱུ་གུ་འབྱུང་བ་དང་ཕ་མ་ལས་བུ་ཕྲུག་འབྱུང་
བར་འདོད་པ་ནི་གདོད་མི་ཟ་བ་ཞིག་རེད། དེས་ན་གནས་བརྟན་སྒྲ་གཅན་ཟིན་གྱིས།རྨ་
བྱའི་མདོངས་ནི་གཅིག་པུ་ཡི།།རྒྱུ་ཡི་དབྱེ་བ་སྣ་ཚོགས་པ།།ཀུན་མཁྱེན་མིན་པས་ཤེས་བྱ་
མིན།།ཞེས་རྒྱུ་འབྲས་ཀྱི་རྣམ་གཞག་འདི་དང་འདི་ཞེས་ཞིབ་ཅིང་ཕྲ་བ་རྣམས་ཀུན་མཁྱེན་
ཚད་མར་ཁས་བླངས་པའི་སྒོ་ནས་རྣམ་གཞག་བྱེད་རྒྱུ་ལས་ཐབས་གཞན་མེད་པས། ཤིན་
189

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
ལྐོག་རིགས་ཀྱི་རྒྱུ་འབྲས་རྣམས་ཀྱི་རྣམ་གཞག་མི་འདོད་པ་ཡིན་ལ་དེ་བཞིན་དུ་སྟོན་པ་
འཇིག་རྟེན་མིག་གིས། ཉི་ཤར་ཆུ་བོ་ཐུར་དུ་འབབ་པ་དང་།།སྲན་ཟླུམ་ཚེར་མ་གཟེངས་
རིང་རྣོ་བ་དང་།།རྨ་བྱའི་མདོངས་ལ་སོགས་པའི་ཆོས་རྣམས་ཀུན།། སུས་ཀྱང་མ་བྱས་ངོ་བོ་
ཉིད་ལས་བྱུང་།།ཞེས་ཉི་མ་ཤར་ནས་དང་ཆུ་བོ་ཐུར་དུ་དང་སྲན་མ་ཟླུམ་པོ་སོགས་སུས་
ཀྱང་མ་བྱས་པར་ངོ་བོ་ཉིད་ལས་བྱུང་བར་འདོད་པས་འདུས་བྱས་རྣམས་རང་རང་གི་རྒྱུ་
རྐྱེན་ལ་བརྟེན་ནས་འབྱུང་བ་དང་མི་འབྱུང་བའི་རིགས་གཉིས་ཡོད་པར་འདོད་པ་ལྟ་བུར་
མཐོང་ལ།པཎ་ཆེན་ཐམས་ཅད་མཁྱེན་པའི་ཕར་ཕྱིན་སྐབས་དང་པོའི་མཐའ་དཔྱོད་ལས་
ཀྱང་། སྔོན་གནས་རྗེས་དྲན་གྱི་མངོན་ཤེས་རྒྱུད་ལྡན་གྱི་རྒྱང་འཕེན་པ་ཡོད་པར་ཐལ། དམ་
བཅའ་དེའི་ཕྱིར།འདོད་ན།རང་གི་སྐྱེ་བ་སྔ་མ་མངོན་སུམ་དུ་ཤེས་པའི་མངོན་ཤེས་རྒྱུད་
ལྡན་གྱི་དེ་ཡོད་པར་ཐལ། འདོད་པའི་ཕྱིར། འདོད་ན། རང་གི་སྐྱེ་བ་སྔ་ཕྱི་ཁས་ལེན་པའི་
རྒྱང་འཕེན་པ་ཡོད་པར་ཐལ། འདོད་པའི་ཕྱིར་ཞེས་ཟེར་ན།སྐྱོན་མེད་དེ། རྒྱང་འཕེན་པ་
མངོན་སུམ་ལ་བསྙོན་པའི་རྒོལ་བ་ཡིན་པའི་ཕྱིར་རམ། ཡང་ན།མངོན་ཤེས་མ་ཐོབ་པའི་
རྒྱང་འཕེན་པ་ལ་དགོངས་པའི་ཕྱིར་ཞེས་རྒྱང་འཕེན་པ་ལ་སྔོན་གནས་རྗེས་དྲན་གྱི་མངོན་
ཤེས་དང་སྐྱེ་བ་སྔ་ཕྱི་མངོན་སུམ་དུ་རྟོགས་པ་ཡོད་པ་ཡང་གསུངས་པས་རྒྱང་འཕེན་པ་ལ་
རིགས་གཉིས་ཡོད་པར་གོང་དུ་དྲངས་བའི་ལུང་རྣམས་ཀྱིས་འདོད་ཅེས་སྨྲས་ན།རྗེ་བདག་
ཉིད་ཆེན་པོའི་ལེགས་པར་བཤད་པའི་གསེར་གྱི་ཕྲེང་བ་ལས།རྒྱང་འཕེན་ལོག་ལྟས་དགེ་རྩ་
ཆད་པའི་རྒྱུད་ལ་མངོན་ཤེས་དང་བསམ་གཏན་གྱི་སྙོམ་
འཇུག་མངོན་གྱུར་དུ་ཡོད་པ་བཞད་གད་ཀྱི་གནས་སོ་ཞེས་རྒྱང་འཕེན་ལ་དགེ་རྩ་
ཆད་པ་དང་མངོན་ཤེས་སོགས་རྒྱུད་ལ་མི་ལྡན་པར་གསུངས་པ་དང༌། དེར་མ་ཟད་ཁས་
ཀྱང་མི་ལེན་པ་ཡིན་ཏེ། ཎ་ཐམས་ཅད་མཁྱེན་པའི་གྲུབ་མཐའ་ལས། རྟོག་གེ་སྡེ་ལྔ་པོ་
གང་རུང་གང་ཞིག་རང་གི་རྩ་བའི་གྲུབ་མཐའ་ལ་སྐྱེ་བ་སྔ་ཕྱི་མེད་པར་ཁས་ལེན་པ་རྒྱང་
འཕེན་པའི་མཚན་ཉིད་ཅེས་རྒྱང་འཕེན་ལ་སྐྱེ་བ་སྔ་ཕྱི་ཁས་མི་ལེན་པའི་ཁྱབ་པར་གསུངས་
སོ།།
190

དབུ་མ་བཞི་བརྒྱ་པའི་ལེའུ་བཅུ་དྲུག་པའི་རྩོམ་ཤོག
དེས་ན་གོང་དུ་དྲངས་པའི་ལུང་རྣམས་ཟབ་ཅིང་རླིང་བས་ཤིན་ཏུ་ནས་གོ་དཀའ་
ཡང་བདག་དམན་བློས་ཅི་ལྕོགས་ཙམ་ཞིག་ཞུ་ཁུར་ལ། རིགས་པ་དྲུག་ཅུ་པ་དང་།ལེགས་
བཤད་སྙིང་པོ། རྟེན་འབྲེལ་བསྟོད་པ་བཅས་ནས་གསུང་པའི་རྟེན་འབྲེལ་དེ་བདག་གཞི་
སམ་ཆ་ཤས་ལ་བརྟེན་ནས་བཏགས་པའི་རྟེན་འབྲེལ་ཡིན་པས་དེ་ཕྱི་རོལ་མུ་སྟེགས་པ་
རྣམས་ཀྱིས་རྟོགས་མི་ནུས་ཞེས་པ་ཡིན་ལ།སྟོང་ཐུན་ལས་གསུངས་པ་ནི་རྒྱུ་རྐྱེན་ལ་བརྟེན་
ནས་སྐྱེས་པའི་རྟེན་འབྲེལ་ཡིན་པས་དེ་ཕྱི་རོལ་རྟག་སྨྲ་རྣམས་ཀྱིས་རྟོགས་ནུས་པས་འགལ་
བ་མེད་ཅེས་སྨྲས་ན་འགྲིག་ཙམ་ཡོད་པར་སྣང་ན་ཡང་དངོས་པོ་རྣམས་རྒྱུ་མེད་ལས་སྐྱེ་བ་
འདོད་པ་མ་གཏོགས་ཞེས་པའི་ཚིག་གིས་ནུས་པས་ཕྱི་རོལ་པ་ལ་རྟག་སྨྲ་དང་ཆད་སྨྲ་
གཉིས་ལས་ཆད་སྨྲ་མ་གཏོགས། དངོས་པོ་རྣམས་རྟག་པར་སྨྲ་བའི་མུ་སྟེགས་པ་རྣམས་
ཀྱིས་རྒྱུ་རྐྱེན་ལས་སྐྱེས་པའི་རྟེན་འབྲེལ་རྟོགས་པ་ལྟ་བུར་གསུང་པ་ནི་མྱུ་གུ་ས་བོན་ལས་
སྐྱེས་པ་རྟོགས་པ་ཙམ་ལ་རྒྱུ་རྐྱེན་ལས་སྐྱེས་པ་ཁས་བླངས་པ་དང་རྟོགས་པར་གོ་ཆོག་པའི་
དབང་དུ་བྱས་པ་ཡིན་ནམ་སྙན།
འོན་ཀྱང་དེ་ལྟར་གོ་ཆོག་ན། དངོས་པོ་རྣམས་རྒྱུ་མེད་ལས་སྐྱེ་བ་འདོད་པ་མ་
གཏོགས་ཞེས་ཕྱི་རོལ་མུ་སྟེགས་པ་ལ་གཉིས་སུ་ཕྱེས་ནས་བཤད་པ་དོན་མེད་དུ་ཐལ་ཏེ། མྱུ་
གུ་ས་བོན་ལས་སྐྱེས་པ་དང་།བུ་ཕ་མ་ལས་སྐྱེས་པ་སོགས་ཆད་སྨྲ་རྣམས་ཀྱིས་ཀྱང་འདོད་
པ་དང་རྟོགས་པ་བཅས་སྨྲ་དགོས་པར་ཡང་འགྱུར་བས་ཆད་སྨྲ་རྣམས་ཀྱིས་རྒྱུ་རྐྱེན་ལས་
སྐྱེས་པའི་རྟེན་འབྲེལ་རྟོགས་པར་འགྱུར་བས་སྟོང་ཐུན་ལས་ཁྱད་པར་ཕྱེ་ནས་གསུང་པ་ལ་
དགོས་མེད་དུ་འགྱུར་བས་དྭོགས། དེས་ན་མྱུ་གུ་ས་བོན་ལས་སྐྱེ་བ་དང་བུ་ཕ་མ་ལས་སྐྱེས་
པ་སོགས་རྟོགས་པ་དང་ཁས་བླངས་པ་ཙམ་གྱིས་རྒྱུ་རྐྱེན་ལས་སྐྱེས་པ་དང་རྒྱུ་རྐྱེན་ལ་
བརྟེན་ནས་སྐྱེས་པའི་རྟེན་འབྲེལ་རྟོགས་གོ་མི་ཆོག་སྙམ་ཏེ་རྒྱུ་རྐྱེན་ལས་སྐྱེ་བ་འམ་རྒྱུ་རྐྱེན་
ལ་བརྟེན་ནས་སྐྱེས་པའི་རྟེན་འབྲེལ་རྟོགས་ཞེས་པ་མཐར་གཏུགས་ན་རང་གི་མཐུན་པའི་
རྒྱུ་རྐྱེན་འདུས་ཙམ་ལས་སྐྱེས་པ་རྟོགས་པ་དང་ཁས་བླངས་པ་ཞིག་ལ་འཇོགས་དགོས་ཏེ།
རྣམ་པར་འབྱེད་པའི་མདོ་ལས།འདི་ཡོད་པས་འདི་འབྱུང།འདི་སྐྱེས་པའི་ཕྱིར་འདི་སྐྱེས་པ་
སྟེ། འདི་ལྟ་སྟེ་ཞེས་སོགས་དང་།ཀུན་བཏུས་ལས་མདོ་དེའི་དགོངས་པ་བླངས་པ་ན་ཀུན་
བཏུས་ལས། མཚན་ཉིད་ཀྱིས་ཇི་ལྟ་བུ་ཞེ་ན། གཡོ་བ་མེད་པའི་རྐྱེན་ལས་བྱུང་བ་དང༌། མི་
191

དབུ་མ་བཞི་བརྒྱ་པའི་བགྲོ་གླེང་ཆེན་མོའི་དཔྱད་རྩོམ་ཕྱོགས་བསྒྲིགས།
རྟག་པའི་རྐྱེན་ལས་བྱུང་བ་དང༌། ནུས་པའི་རྐྱེན་ལས་བྱུང་བའི་ཕྱིར་རོ་ཞེས་སོགས་གསུངས་
པ་དེ་དག་གི་དགོངས་པ་འགྲེལ་བ་ལ་ལེགས་པར་བཤད་པའི་གསེར་གྱི་ཕྲེང་བ་ལས། དེ་
གསུམ་གྱིས་མདོ་ཚིག་གསུམ་བཀྲལ་ཏེ། དེ་ཡང་དང་པོ་ནི། ཕྱི་ནང་གི་དངོས་པོ་རྣམས་སྐྱེ་
བ་ན་སུས་ཀྱང་བློ་སྔོན་དུ་བཏང་ནས་མ་བྱས་པར་སྤྱིར་རྒྱུ་རྐྱེན་ཡོད་ན་འབྲས་བུ་དེ་འབྱུང་
བ་དང་། གཉིས་པ་ནི།རྒྱུ་ཡོད་ཀྱང་རྐྱེན་རྟག་པ་ལས་མི་སྐྱེའི་མི་རྟག་པ་ལས་སྐྱེ་བའོ།།
གསུམ་པ་ནི། རྐྱེན་ལས་སྐྱེ་ཞིང་མི་རྟག་ཀྱང་རྒྱུ་ཐམས་ཅད་ལས་འབྲས་བུ་ཐམས་
ཅད་མི་འབྱུང་གི་རང་རང་གི་སྐྱེད་པའི་ནུས་པ་དང་ལྡན་པའི་རྗེས་སུ་མཐུན་པའི་ལས་
སྐྱེའོ།། ཞེས་རྒྱུ་རྐྱེན་ལས་སྐྱེ་ཞེས་པ་ནི།མདོར་ན་ཁྱད་ཆོས་གསུམ་ཀྱིས་ཁྱད་པར་དུ་བྱས་པའི་
འཕེལ་འགྱུར་གྱི་རྣམ་གཞག་ཅིག་ལ་འདོད་དགོས་པར་གསུང་པ་བཞིན་དུ་རྒྱུ་རྐྱེན་ལས་སྐྱེ་
བ་འམ་རྒྱུ་རྐྱེན་ལ་བརྟེན་ནས་སྐྱེས་པའི་རྟེན་འབྲེལ་འཇོག་པ་དང་རྟོགས་པ་ལ་མཐར་
གཏུགས་ན་རང་རང་གི་མཐུན་པའི་རྒྱུ་རྐྱེན་འདུས་ཙམ་ལས་གྲུབ་པ་ཞིག་འཇོགས་ཤེས་པ་
དགོས་སོ།། འདི་ནི་དམན་ཞིང་རྟུལ་བའི་བདག་གིས་ཐོས་ཚོད་ཙམ་ཞིག་བྲིས་པ་ཡིན་པས་
གཞུང་དོན་ཇི་བཞིན་དུ་མ་ལོན་པ་དང་ནོར་འཛོལ་ཆད་ལྷག་སོགས་དུ་མ་ཞིག་ཡོད་ངེས་
པས་མཁྱེན་ལྡན་རྣམ་པས་བཟོད་བཞེས་མཛོད།
འདི་ལྟ་བུའི་བགོ་སྐལ་གྱི་དགེ་བ་ལ་བརྟེན་ནས་བསྟན་པ་རྒྱས་ཞིང་འགྲོ་བ་བདེ་བ་
དང་ལྷག་པར་དུ་བསྟན་འཛིན་ཀུན་གྱི་གཙུག་རྒྱན་༧གོང་ས་སྐྱབས་མགོན་༧རྒྱལ་དབང་
བསྟན་འཛིན་རྒྱ་མཚོ་མཆོག་གི་སྐུ་གེགས་ཀྱི་མཚན་མ་དག་རང་སར་ཞི་ནས་ཐུགས་ཀྱི
བཞེད་བཟང་དག་གེགས་མེད་ཡིད་བཞིན་དུ་འགྲུབ་པའི་རྒྱུ་རུ་འགྱུར་བར་སྨོན།།
192

།ཨཙནཏཱདབྷུཧཱ ༡வபு
དཧཱ
བུ ༢
ཎཱ
སམནྟ །
ཨོ
ཏཱ
ནམཿ རེ
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།

གང་ཕྱིར་རྟེན་འབྱུང་མ་ཡིན་པའི།།
ཆོས་འགའ་ཡོད་པ་མ་ཡིན་པ།
དེ་ཕྱིར་སྟོང་པ་མ་ཡིན་པའི།།
ཆོས་འགའ་ཡོད་པ་མ་ཡིན་ནོ།།
འཕགས་པ་ཀླུ་སྒྲུབ་ཀྱིས།
རིན་གོང་སྒོར།28

